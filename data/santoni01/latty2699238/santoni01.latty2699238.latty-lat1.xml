<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>De Studiorum Instauratione, versio electronica</title>
        <author key="santoni01">
          <name>Santoni, Paolo</name>
          <date precision="medium">1445-1510</date>
        </author>
        <respStmt>
          <resp>Hanc versionem electronicam curavit</resp>
          <name>Irina Tautschnig</name>
        </respStmt>
      </titleStmt>
      <editionStmt>
        <edition>Digital text provided by the editor</edition>
      </editionStmt>
      <extent/>
      <publicationStmt>
        <p>Croatica et Tyrolensia: Tyrolis Latina<date>September 2015</date>
        </p>
      </publicationStmt>
      <sourceDesc>
        <biblStruct>
          <monogr>
            <author>Santoni, Paolo</author>
            <title>De Studiorum Instauratione a Celsissimo Viro Christophoro Sizzo, Tridentinorum
                            Episcopo et Principe, Marchione Castellarii etc. Anno M. DCC. LXXIII. Sancita
                            Oratio</title>
            <imprint>
              <pubPlace>Trient</pubPlace>
              <date>1773</date>
            </imprint>
          </monogr>
        </biblStruct>
        <bibl>TLMF, Dip. 728/3</bibl>
      </sourceDesc>
    </fileDesc>
    <profileDesc>
      <creation>
        <date when="1773">1773</date>
      </creation>
      <textClass>
        <keywords scheme="time">
          <term>Von der Gründung der Universität bis zur Aufhebung des Jesuitenordens (1773)</term>
        </keywords>
        <keywords scheme="genre">
          <term>Rede</term>
        </keywords>
      </textClass>
    </profileDesc>
    <revisionDesc>
      <change>corrected teiHeader and body<date>2015-09-23</date>
        <name>Johanna Luggin</name>
      </change>
    </revisionDesc>
  </teiHeader>
  <text xml:base="urn:cts:latty:santoni01.latty2699238.latty-lat1:">
    <body>
      <div>
        <head>De Studiorum Instauratione a Celsissimo Viro Christophoro Sizzo, Tridentinorum
                    Episcopo et Principe, Marchione Castellarii etc. Anno M. DCC. LXXIII. Sancita
                    Oratio.</head>
        <p>Tridenti, ex Typographia Episcopali Monauniana.</p>
        <p>Sumptu Seminarii Episcopalis.</p>
      </div>
      <pb/>
      <div>
        <head>Viro Celsissimo Christophoro Sizzo, Tridentinorum Episcopo et Principi,
                    Marchioni Castellarii etc. Presbyter Franciscus Santoni, Episcopalis Seminarii
                    Rector.</head>
        <p>Cum non pauci viri graves, quos plurimum suspicio, me vehementer poposcissent,
                    Celsissime Princeps, quin etiam pro sua humanitate obsecrassent, ut orationem,
                    quam pro Tua instauratione<pb/>studiorum conscripsi atque ante conspectum Tuum
                    in solemni frequentissimoque doctorum virorum conventu recitavi, typis mandarem,
                    eorum tamen votis ex ea potissimum ratione obsistendum mihi persuaseram, quod
                    omnia sapientissimi instituti Tui capita complecti nequiverim, quaeque praeterea
                    hac oratione ipse comprehenderam, adumbraverim potius, quam pro dignitate
                    absolverim. Temporis enim angustia praepeditus rerumque copia ad Seminarium Tuum
                    atque ad publica studia pertinentium implicatus frustillatim adeo raptimque ea
                    mihi fuit scribenda, ut indigesta plenaque festinationis oratio appellari posse
                    videatur. Quapropter verebar admodum, ne decorem Tuum in discrimen aliquod
                    adducerem, si orationem hanc incomptam hac maxime tempestate mihi vulgare
                    sumerem, quae usque adeo morosa est ac difficilis, ut non modo scrupulose
                    minutimque rimetur omnia, verum etiam ad invidiam aliis faciendam ea, quae
                    nullibi invenias, aucupetur animoque obvolvat. Iidem<pb/>tamen viri in
                    proposito firmius permanentes, ut me repugnantem convincerent, alia me via
                    aggressi sunt: Clementissimum nempe assensum Tuum exorarunt. Vix itaque id mihi
                    delatum est, aegre quidem, sed animo reverenti de sententia decessi, cum
                    quidquam nolim esse mihi antiquius, ut maxime decet, quam ad Principis et
                    Episcopi mei nutum omnia mea componere. Quin et id quoque tunc mihi venit in
                    mentem satius admodum esse bonorum prudentumque virorum genio parere, qui magno
                    largiter numero praeter omnem exspectationem meam bonaque fide compositionis
                    hujus editionem non cupiebant solum, verum etiam flagitabant, quam acrium
                    censorum aut lividorum quorumdam in fermento jacentium froenumque mordentium
                    inani forte metu exanimari. Patere igitur, Benignissime Princeps, ut, quoniam
                    orationi huic, quaecumque fuerit, imprimendae assensum Tuum benevole
                    accommodasti, eandem Reverendissimae Celsitudinis<pb/>Tuae auspicio vel ideo
                    typis committam, ut omnes, ad quos ipsa pervenerit et sapientiam Tuam
                    Pastoralemque solicitudinem, qua erga concreditas Tibi oves subditasque gentes
                    vehementer afficeris, per me utcunque intelligant et summam meam in Te
                    observantiam gratumque animum dignoscant. Dolet equidem mihi cor, quod
                    praecellentes animi Tui dotes primis vix tantum lineis designare valuerim.
                    Attamen, quia tempori cedere oportuit et integer, quantum potui, laudavi, spe
                    nitor veniam a Te me facile impetraturum, Deumque impotentiae meae damna
                    opportune compensaturum esse confido. Centenos fortunatissimae carissimaeque
                    Dioecesi Tuae vivas feliciter annos.</p>
      </div>
      <pb n="1"/>
      <div>
        <head>De Tridentinorum Studiorum Instauratione Oratio.</head>
        <p>Quam provinciam, Celsissime Princeps, pro singulari Tua in me benevolentia
                    decrevisti mihi, ut ad frequentissimum istud ornatissimumque doctorum virorum
                    concilium de felicissima Tua Studiorum instauratione ante augustum conspectum
                    Tuum orationem haberem, eandem ut viribus meis plane superiorem modo tantum
                    persentiscere incipio. Cum enim suavissima gratia tua privatim duntaxat antea
                    perfruerer ac praeterea paucos auditores, eosque inter domesticos<pb n="2"/>magis quam publicos parietes literarum studiis instituere hactenus consuevissem,
                    sub ipsum idcirco clementissimae jussionis Tuae principium oneris gravitatem
                    haudquaquam satis praesensi. At modo qui Te amplissima dignitate Tua
                    praefulgentem adoro, qui Ecclesiae Tuae Senatum Summumque in eo Scholasticum
                    Tibi assidentem revereor, qui Tridentinos Septemviros una collectos studiorumque
                    promovendorum amore succensos Tibique propterea symbolam suam libentissime
                    dantes observo, qui viros doctissimos ornatosque adolescentes magno numero
                    coactos animadverto, qui denique me ipsum a natura silentio magis quam
                    elocutioni comparatum plusquam satis experientia teneo, tota mente atque omnibus
                    artubus jam jam contremiscere coepi. Nam quum haec omnia et gravitatem orationis
                    et dictionis nitorem, quodque magis faciendum est, virum usquequaque sapientem,
                    quae mihi deesse sentio, requirant, vastissimo velut pelago me inconsiderate
                    commissum agnosco ac, quo me vertam, prorsus ignoro. Quid igitur consilii
                    capiam? Dabone vela retrorsum? Verum neque praeclarissimum decus Tuum neque
                    gravissimus iste conventus nec denique susceptae materiae pondus tam immane
                    patiuntur erratum. Dicam igitur? Quomodo vero id praestem ego, quem labia ipsa
                    prope deficiunt? Hei mihi, qui rem tantam insipienter adeo suscepi! At nullae me
                    tamen ab incepto rationes deterreant: praevalido namque auspicio ductuque vestro
                    confisus, Deipara Virgo, animo concidentium salus, Beatique Carole<pb n="3"/>atque Aloysi, Episcopalis Seminarii studiosaeque juventutis singulares Patroni,
                    suavissimoque praeterea Tuo vultu firmatus, Humanissime Princeps, metum omnem
                    excutiam atque ad dicendum aggrediar. Interea vos, comissimi auditores, etiam
                    atque etiam rogo, ut propitiis auribus vestris mihi dicenti vires superaddere
                    velitis. Quid dicam porro? Publicam puerorum institutionem privatae anteponendam
                    esse fundamenti loco antea omnia firmabo: tum, quae publica institutio recta
                    dicenda sit, perspicue breviterque aperiam: quanta demum quantique facienda
                    sint, quae in amplissimam Dioecesin Tuam, Celsissime Praesul, ex novissima per
                    Te jam decreta Studiorum instituendorum ratione derivabunt emolumenta, quam per
                    me fieri poterit, nitidissime aeque ac strictissime ostendam.</p>
      </div>
      <div>
        <head>I.</head>
        <p>Publicae privataeque felicitatis summam in recta puerorum institutione
                    collocandam esse jam inde ab imperiorum exordio in confessum venit. Aegyptiorum
                    enim, Atheniensium, Lacedaemonum, Cretensium, Persarum aliarumque priscarum
                    gentium dominatores sibi persuasissimum habentes pueros ad rempublicam magis
                    quam ad parentes spectare, ut Aristoteles in Politicis observat et in Lycurgo
                    Plutarchus, hoc unum de puerorum institutione caput sic diligenter<pb n="4"/>versarunt, ut nesciam, an posteriorum temporum legislatores, quanquam virtute
                    animique cultura priscis illis multum praecellere videantur, par tamen studium
                    in re tanti molumenti posuerint. Idem sane Plutarchus in Lycurgi Numaeque
                    Pompilii comparatione advertit multum durasse instituta prioris, quod optimas de
                    puerorum educatione leges condiderit; posterioris autem jussa, caeteroquin
                    sapientissima, quod puerorum institutionem legibus definire neglexerit,
                    confestim ab ejusdem morte cessasse perpendit. In quaestione porro versatur,
                    Puerosne publicis in scholis an vero domi a privatis magistris institui magis
                    expediat. Qua in controversia video Marcum Fabium Quintilianum inter veteres,
                    inter recentiores autem Carolum Rollinium, viros ambos celeberrimos in eam valde
                    propendisse sententiam, quae pueros in publicis scholis erudiendos esse
                    affirmat. Quorum ego quidem auctoritate ita permoveor, ut in eandem Sententiam
                    libenti animo jure meritoque concedam. Ambo etenim puerorum institutioni
                    doctrina, ingenio, experientia diu multumque vacarunt: idque in amplissimis
                    atque principibus urbibus, Romae scilicet, ut probe nostis, Quintilianus,
                    Parisiis autem Rollinius. Jam vero si quis vestrum tantis auctoritatibus
                    acquiescere fortasse detrectet, potissima eorundem virorum argumenta audire haud
                    gravate ferat, ac minime dubito, quin hac in causa unum omnes atque idem
                    sentiatis: quanquam argumenta ipsa candide quidem, at summatim tamen in medium
                    sim adducturus. Ac primo<pb n="5"/>quidem: observat Quintilianus publicam
                    institutionem animos puerorum sic erigere, ut non pertimescant homines,
                    eosdemque inflammare, ut in publicum audentius prodeant: quod in privata
                    institutione vix aut nullo modo sperandum. Hujus autem vim argumenti, quod primo
                    aspectu leve nonnullis posset forte videri, tum vos, ornatissimi auditores,
                    facillime percipietis, cum animadverteritis pueris, utra instituantur ratione,
                    in publicum tandem aliquando prodeundum atque versandum, ex iisque deligendos
                    esse Principum, Magistratuum Communiumque ministros, consiliarios, judices,
                    oratores, divini verbi praecones, rectores animarum, causarum patronos atque
                    alios humanitatis soteres. Magni siquidem plerumque interest, ut ii non solum
                    docte prudenterque cogitare, sed et libere praesentique animo dicere valeant.
                    Revocate, quaeso, in mentem non paucos viros, qui, licet scientiarum ornamenta
                    morumque integritatem possideant, in publicis tamen, sive ecclesiasticis sive
                    politicis officiis vel ideo solum occupari minime possunt, quod metuant umbram:
                    eisque sycophantas illos exadversum opponite, qui, quod verba vendere fucosasque
                    merces suas expedire noverunt, doctorum altorumque famam generatim sic auferunt,
                    ut pauci, quibus datum est in rerum naturam intrare, universalem fascinationem
                    istam eludant. Ex qua duplici observatione quisque vestrum id sane concludet,
                    probe quidem, at publice simul instituendam esse juventam. Assuescat ergo jam a
                    tenero puer, ut Quintilianus ait Rolliniusque<pb n="6"/>confirmat, non
                    reformidare homines neque illa solitaria et veluti umbratili vita pallescere.
                    Excitanda mens et attollenda semper est, quae in hujusmodi secretis aut
                    languescit et quemdam velut in opaco situm ducit aut contra intumescit inani
                    persuasione. Necesse est enim sibi nimum tribuat, qui se nemini comparat.
                    Maximum deinde, quod ex publica institutione oritur emolumentum, ejusque ita
                    proprium, ut ab institutione privata exspectari minime queat, in mutua puerorum
                    aemulatione positum est. Fit enimvero, ut pueri animadvertentes unum modo
                    laudari a Magistro scholaeque primoribus allegi, modo alterum corripi, inter
                    infimos projici fusteque interdum pectitari, scholas praeterea saepe a Studiorum
                    Praefecto ac quandoque a publicis etiam earundem moderatoribus invisi, deque
                    discipulorum agendi ratione palam ab iisdem inquiri eorumque alterum in ore
                    laudari, in alterum autem pro merito animadverti, praemia tandem meritasque
                    laudes ad finem anni solertioribus publice tribui ipsorumque nomina itidem
                    recitari typisque committi, fit, inquam, ut pueri haec animadvertentes (omnia
                    siquidem perquam curiosissime animadvertunt) ad virtutem nimium quantum
                    inflammentur. In ipsis namque condiscipulorum vitiis observant, quae illos ipsos
                    fugere oporteat, atque adeo delectet, in virtutibus autem turpe ducunt cedere
                    pari, pulchrum superasse majores. Et licet ipsa vitium sit ambitio, ut
                    Quintilianus advertit, frequenter tamen, ut is ipse testatur, causa virtutum
                    est. Quod jure quadantenus<pb n="7"/>ab eo affirmari nemo unus vestrum
                    diffitebitur, qui amoris proprii naturam non a morosis quibusdam asceticis, ut
                    ajunt, scriptoribus, sed ab ipsa generis humani conditione rite desumere ac
                    moderare didicerit. Idque praeclarissimos viros Antonium Mariam Salvinium in
                    academicis orationibus, in Morali autem Philosophoia Ludovicum Antonium
                    Muratorium egregie jam tradidisse juxta mecum vos scire non dubito. Quid multis
                    opus? Ut auditorum multitudo erigit oratoris animum stimulatque vehementer,
                    dejicit autem parcitas atque enervat, ita discipulorum copia ingenii aciem
                    magistris ipsis exacuit stimulosque accurate docendi adjungit, inopia vero
                    torporem quemdam sensim eisdem insinuat. Unde fit tandem, ut discipulorum
                    ingenia in publica quidem institutione naviter exerceantur atque in dies
                    promptiora evadant, incultu vero socordiaque in privata torpescant. Nam ut
                    fervens oratio plurimum valet ad excitandos movendosque auditorum animos, ita
                    pigra segnisque fastidium movet somnumque conciliat.<quote>Tantum
                        abfuit</quote>, inquiebat Tullius Callidium frigidum oratorem alloquens,<quote>ut inflammares nostros animos: somnum isto loco vix
                    tenebamus.</quote>Cum itaque ex hactenus dictis luculentissime pateat longe
                    majorem pueros ex publica quam ex privata institutione fructum colligere, hinc
                    quilibet vestrum huic illam anteponendam esse mecum indubitanter putabit. At
                    enim quaeret aliquis majorem quoque in scholis quam domi timendam esse morum
                    corruptionem. Unde protinus inferet pueros, quoniam potior de<pb n="8"/>honestate morum quam de profectu in literis habenda est ratio, a scholis
                    publicis, quantum fieri potest, removendos esse. Fateor hoc unum, quod alicuius
                    quidem momenti sit, contra publicam puerorum institutionem objici posse. Nullus
                    tamen dubito, quin possit usque adeo resolvi, ut non modo pro nihilo habendum
                    sit, verum etiam in publicae institutionis favorem cedere queat. Vobis itaque
                    primo, sapientissimi auditores, hoc problema a Quintiliano Rollinioque versatum
                    dissolvendum propono, dicendumne sit pueros morum corruptelam e scholis
                    exportare, an magis affirmandum pueros morum depravationem ad scholas afferre.
                    Ad me quod attinet, plurimum vereor, ne ii ipsi pueri, quos coecus amor velut
                    innoxios parentum oculis effingit, in scholas frequenter importent lascivientis
                    plerunque famulitii scandala, imprudentissimas mutuasque parentum suaviationes,
                    platonicum... Quid refert investigare, ita me forte quidam interpellabunt
                    parentes, num pueri morum corrupteam ad scholas afferant, an e scholas
                    accipiant? Id nostra maxime interest, ne innocentes filii nostri contaminentur a
                    male moratis pueris, qui scholas indubitate frequentant, sive istiusmodi antea
                    fuerint, sive tales ibidem evaserint. Diespiter ego, quod ad nostros filios
                    attinet, scholas publicas perduit. Bona verba, quaeso. Motum animi tantillum
                    sedate meque idem negotium insistentem tranquille rursus audite. Erant saeculo
                    Ecclesiae quarto in Cappadocia familae duae genere, opibus ac pietate illustres,<pb n="9"/>ex quarum altera prodiit Basilius Magnus, ex altera vero
                    Gregorius Nazianzenus, pueri ambo forma decori, praecellentes ingenio morumque
                    urbanitate suaves. Juxta vos ergo pueri nulli excogitari poterunt, in quibus
                    magis quam in Gregorio et Basilio ea omnia conspirent, quae parentibus suadeant,
                    ne filios suos publicae institutioni concredant. Nam generis nobilitas vetabat,
                    ne discipulorum turbae admiscerentur, divitiarum opulentia excellentes iisdem
                    parabat magistros, a quibus literas omnes patriis in aedibus edocerentur,
                    parentum denique pietas et filiorum qualitates maxime interdicebant, ne morum
                    corruptioni objicerentur. Esto: filii vestri hisce dotibus praediti sint. An
                    publicae institutioni erudiendos committeretis? Absit. Itane tamen de Gregorio
                    et Basilio factum putatis? Nihil minus. Sed infantia vix exacta Caesaream
                    primum, tum Constantinopolim alter, alter Alexandriam, ambo demum Athenas, Urbes
                    amplissimas atque a paternis aedibus longissime distantes, Haereticis praeterea,
                    Gentilibus vitiorumque incitamentis faecundas missi fuere, ac non eo quidem
                    consilio, ut sub aliquo pio doctoque viro privatim instituerentur, sed ut
                    erudirentur in scholis publicis, quas insuper Ethnici Professores quoque
                    regebant. Quid vultis amplius, aut quid reponetis ad ista? Publicasne scholas
                    etiamnum criminabimini? Quid tum vero, si millena hujusmodi exempla vobis
                    enarrem? Quamplurimi enim e Sanctis Ecclesiae Patribus aliisque piissmis viris
                    jam inde ab initio nascentis Ecclesiae ad nostram usque<pb n="10"/>aetatem ad
                    hunc modum instituti fuere. Verumtamen, quoniam humanissimi Principis patientia
                    abrumpenda non est, id solum ad eorum, quae dixi, confirmationem adjiciam, morum
                    scilicet integritatem aut depravationem ab educatione, quae pueris a teneris
                    unguiculis adhibetur, maxime pendere. Haec autem exemplis magis continetur quam
                    documentis. Pueri enim, cum tenera sunt praesertim aetate, non ut homines
                    ratione pollentes, quemadmodum Aristoteles initio Moralium observat, sed ut
                    quaedam veluti automata ab externis objectis ferme tantum acta considerandi
                    sunt. Unde fit, ut, quandiu prava morum exempla in eorundem sensus agunt, omnia
                    quantumvis efficacissima christianae institutionis documenta futura sint verba
                    data in ventos. Si a pueris ergo, cum ea maxime sunt aetate, quam vitae
                    quodammodo vestibulum totamque annorum consequentium quasi formam quamdam et
                    aedificationem politissimus Cardinalis Sadoletus in suo de Liberis recte
                    instituendis libro appellat, singula vitiorum incitamenta perquam diligentissime
                    removeantur christianaque subinde institutione rite informentur, adolescentes
                    bene moratos nusquam gentium desideres; sin secus, improbos ubivis reperias
                    necesse est: eumque vitae habitum ad senectam usque tenebunt, quo se in
                    adolescentia induerunt, Spiritu Sancto id verbis hisce attestante:<quote>Adolescens juxta viam suam, etiam cum senuerit, non recedet ab
                        ea.</quote>Unde factum est etiam, ut Basilius Magnus et Gregorius
                    Nazianzenus, quod domi ab infantibus ad christianam pietatem<pb n="11"/>probe
                    seduloque educati sunt, viri non solum doctrina illustres, verum etiam
                    sanctitate insignes evaserint, licet prima aetate vix completa iis in scholis
                    eisque in civitatibus, quas paullo ante memoravi, artium liberalium studio
                    vacaverint. Adeo in teneris consuescere multum est. Quicunque igitur ea, quae in
                    publicae institutionis favorem usque adhuc strictim disserui, attente
                    consideravit, praetereaque animadvertit difficillimum esse hac nostra potissimum
                    aetate egregios morum simul et artium invenire magistros, faciliusque contingere
                    posse, ut a suo pueros literis moribusque instituendi officio discedant, qui
                    privatim, quam qui publice docent, quod ii nempe a Semidoctis plerunque
                    improvidisque parentibus assumantur, hi vero a prudentissimis Scholarum
                    moderatoribus summa deligantur sapientia, Studiorumque Praefectis obnoxii sint,
                    qui haec omnia, inquam, rite seduloque perpenderit, non modo publicam amplius
                    non vituperabit institutionem, sed in primis quidem pueros christianum in morem
                    ab infantia educandos putabit, hoc ipsum vero publice illos erudiendi institutum
                    jam inde ab imperiorum exordio sapienter conceptum et ad nostra usque tempora,
                    ipsa etiam ab incunabulis Ecclesia probante ubique locorum solicite perpetuoque
                    servatum laudibus subinde attollet falsisque judiciis a mente procul amandatis
                    privatae institutione anteponendum incunctanter decernet.</p>
      </div>
      <pb n="12"/>
      <div>
        <head>II.</head>
        <p>Hisce veluti fundamenti loco positis ad alterum orationis membrum, quaenam
                    scilicet publica puerorum institutio recta dicenda sit, perspicue breviterque
                    aperiendum accedo. Quae res quanti sit momenti, nemo non videt. Nam ut multum
                    quidem refert infirmo periclitanti Medicum advocare, plurimum vero aptam eidem
                    medicinam praebere, ita magni quidem ponderis est pueros infirmum animum
                    gerentes in Scholis publicis educare, at eosdem recte ibidem salubriterque
                    instituere multo maximum esse luce clarius constat. Equidem video amplam valde
                    materiam se hic mihi exhibere narrandam, quam si plenius tractare vellem, nimis
                    multam orationem contra propositum meum haberem, Disserendum enim esset primo de
                    singulis Studiorum classibus, quae plures sunt maximeque diversae: tum de iis
                    optimae institutionis regulis disputandum foret, quae illo potissimum tendunt,
                    ut pueri studium amicis oculis aspiciant moresque ad sinceram honestatem
                    christianamque pietatem non in speciem, sed ex corde componant. Ne itaque a
                    proposito declinem, ad tertium orationis caput priora transponam, ubi
                    opportunius, quoad ea, quae majoris sunt momenti, enucleabantur; Magistrorum
                    autem fidei Studiorumque Praefectis posteriora committam, quos optimis hanc in
                    rem editis libris instructos esse indubitatum teneo,<pb n="13"/>veluti Carolo
                    Rollinio, Joanne Lockio*<note place="foot">* Mirabuntur forte nonnulli, quod
                        hac in altera orationis parte honestam Joannis Lockii mentionem faciam,
                        ejusdem autem auctoritatem in parte priore neglexerim, licet eorum
                        Sententiam impugnet, qui publicam puerorum institutionem privatae
                        anteponendam esse affirmant. Ipsorum tamen admirationem tum cessaturam
                        existimo, cum animadverterint, quod, ut difficillimum est misellum adeo
                        Scriptorem deprehendere, cujus omnia plane dicta sint improbanda, ita non
                        exigui operis esse videatur auctorem sic praecellentem reperire, cujus omnes
                        prorsus opiniones universis arrideant. Joannes Lockius in suo de puerorum
                        educatione opere multa sane praeclare scripsit, ac de iis praesertim, quae
                        ad Studii amorem pueris conciliandum eorumque mores ad naturalem honestatem
                        componendos attinent: idque in causa fuit, ut ejusdem hic honeste meminerim.
                        Nonnulla tamen ipso libro suo complectitur, in quibus apud alios quidem
                        gratiam, apud alios autem offensionem habet: unde a non paucis cum
                        exceptione laudatur. Huc mea quidem opinione illa sunt referenda, quae
                        contra publicam puerorum institutionem, quae immanium praeteriti saeculi
                        magistrorum erat in manu, protulit in medium, quaeque ad morum corruptelam
                        ex depravatorum puerorum quisquiliis, ut ajebat, manantem in summa
                        referuntur. Non erat propterea necesse, ut Lockii auctoritatem ibi mihi
                        expresse objicerem, sed satis esse putavi summam argumentorum, quae ipsi
                        aliisque communia sunt, afferre atque diluere, suppresso celebris hujus
                        auctoris nomine. Si namque ipsum nominatim quoque citassem,<pb n="14"/>non
                        modo vim nullam orationi adjunxissem, verum, contra quam oportebat, eandem
                        plurimum attenuassem, quoniam Lockii nomen atque auctoritas auditorum animos
                        ita commovisset, ut, dissolutis etiam ipsius argumentis, opinionem mente
                        conceptam aegerrime admodum abjicerent. Vetant insuper artis oratoriae leges
                        eas attingere oppositiones, quas diluere victrici refutatione nequeamus.
                        Contra quas leges nonnulli ex iis etiam graviter delinquunt, qui maximi
                        ponderis ac momenti controversias Scholastica quidem ratione pertractant,
                        sed oratoriae tamen institutionis haud sunt imperiti. Nam Franciscus Lami,
                        exempli gratia, celebris ex Sancti Benedicti Ordine Scriptor, licet in
                        Rhetorica se multum versatum ex iis ostenderit, quae contra Balthassarem
                        Gibertum nobilissimum artis oratoriae Professorem scriptoremque multo ardore
                        vulgavit, is tamen in opere suo contra Spinozam, quod<quote>Novus Atheismus
                            eversus</quote>inscripsit, quae hujus impii argumenta luculenter ipse
                        exposuit, infeliciter adeo refellit, ut non jam Atheos evertere, sed
                        confirmare potius videatur. Historiae quoque literariae Studiosi haud
                        ignorant, quantum poenarum simillimam ob causam pertulit scriptor illustris
                        Antonius Genuensis, cum suam Metaphysicam edidit. A quo ipso vitio in
                        Christianae Theologiae elementis, quae ipsius nomen in fronte gerunt, non
                        multum abhorruisse haud satis certe dolendum. Gravissimas enim quandoque
                        sibi difficultates in iis opponit, quas deinde vel in medio prorsus
                        relinquit vel lubrice aut praepostere solvit. Nam Lib. I. cap. V. exempli
                        causa,<quote>in quo eorum argumentis<pb n="15"/>veteris testamenti
                            auctoritatem aut evertere aut elevare conantur</quote>, tribus ejusmodi
                        argumentorum classibus positis, postremum secundae classis argumentum sine
                        ullo plane responso relinquit; tertium vero classis tertiae, quod sibi
                        verbis hisce opposuerat:<quote>III. Genes. 46. v. 26. Cunctae animae, quae
                            ingressae sunt cum Jacob in Aegyptum, fuere sexaginta sex. At Stephanus
                            Act. 7. v. 14. numerat septuaginta quinque</quote>: hoc, inquam,
                        argumentum ad hunc modum resolvit:<quote>Ad tertium, narrationem
                            interpolavit Stephanus, ut perspecte Melchior Canus: Sed Stephanus
                            spiritu Dei non loquebatur: Lucas vero retulit, quae Stephanus dixerat,
                            etiamsi minus vera.</quote>Quo uno responso triplicem gravem admodum
                        culpam Genuensis admittit. Nam primo in Melchiorem Canum, qui alia prorsus
                        ratione argumentum diluit, ampliter mentitur: tum Sanctum Stephanum, quem
                        Sanctus Lucas Act. cap. VI. et VII.<quote>virum plenum Spiritu
                            Sancto</quote>appellat, conviciis proscindit: divinamque postremo
                        Sacrarum Scripturarum auctoritatem vacillantem intolerantissime reddit. Quae
                        omnia vitare facillime poterat, si respondisset numerum animarum, quae in
                        Aegyptum cum Jacob ingressae dicuntur, pro varietate Scripturae sacrae
                        textuum non ideo discrepare, quod absolute incertus sit, sed quod earundem
                        animarum nonnullae ab uno textu recenseantur, ab alio non item. Nam Textus
                        hebraeus, cum eoque Vulgata editio Genes. cap. 46. v. 26. ajunt fuisse illas
                        sexaginta sex tantummodo, quoniam eo numero non comprehenduntur Jacob et
                        Joseph hujusque duo filii Manasses et Ephraim: at vero proxime sequenti
                        ejusdem capitis versiculo Septuaginta ideo fuisse affirmant, quoniam hae
                        quatuor versiculo antecedenti<pb n="16"/>omissae hic numerantur.
                        Septuaginta porro Interpretes antedicto septuagenario animarum numero alias
                        quinque insuper adjiciunt, tres scilicet nepotes duosque pronepotes Josephi:
                        unde factum est, ut Septuaginta quinque ab iisdem fuisse dicantur. Nihil est
                        autem tam certum et constans quam Hellenistas sive Judaeos in Graeciae
                        provinciis degentes graeca Septuaginta Interpretum, ut ajunt, Versione tam
                        privatim quam etiam in Synagogis usos fuisse. Quin adeo celebris erat et
                        pervulgata Versio haec Apostolorum tempore, ut ipsi Evangelistae caeterique
                        Novi testamenti Scriptores ex ea ipsa veteris foederis testimonia citaverint
                        atque in novum transtulerint. Nihil est igitur, quod miremur Sanctum
                        Stephanum ex Hellenistis delectum et cum Hellenistis disputantem, prout ex
                        Act. cap. VI. et VII. apparet, juxta eandem Septuaginta Interpretum
                        Versionem affirmasse<quote>omnem Josephi cognationem animabus septuaginta
                            quinque</quote>constitisse. Id potius summe demirandum Antonium
                        Genuensem, cum praedictum argumentum perversa ratione illa solvere ausus
                        est, usque adeo dormitasse, ut haec non animadverterit, praesertim cum ille
                        ipse Lib. I. cap. I. §. 9. scripsisset non modo Judaeos Hellenistas omnesque
                        Graecos Patres, sed et Apostolos ipsos una Septuaginta Interpretum versione
                        usos fuisse: ipseque praeterea Melchior Canus, ad quem fallaciter appellat,
                        ea sola ratione, quam breviter attigimus, illud ipsum argumentum diluerit.
                        Sed de his satis. Eo igitur denuo regredior, unde diverti, et dico: si
                        celebris Lockii auctoritatem nomenque in primo orationis membro mihi
                        objectassem, absurde nimis et contra oratoriae artis naturam proposito meo
                        nocuissem; proptereaque summam ejusdem argumentorum mihi tantum opponere
                        subindeque diluere satius esse putavi.</note>, Carolo Gobineto,
                    praetermissis innumeris, idque unum hoc temporis agam,<pb n="14"/>ut
                    demonstrem rectae institutionis summam in eo reponendam esse, ut Studia omnia,
                    quoniam arcta quadam cognatione inter<pb n="15"/>se continentur, ita sint
                    invicem connexa sibique mutuo respondeant, ut unum alteri viam ad amussim deque
                    industria<pb n="16"/>complanet. Ita enim fiet aedepol, ut pueri mediocris
                    etiam ingenii, dummodo ad ejusmodi studia diligentiam conferant<pb n="17"/>eorumque cursum absolute impleant, magnum inde fructum reportent, omni vero
                    scientia perfecti evadant, qui fuerint ingenio ferventes. Enimvero qui studii
                    unius rudimenta hic quidem sub uno ponunt magistro, alterius vero alibi sub
                    altero, trioboli doctores suis in officis perpetuo claudicantes evadunt. Nam et
                    Studia, quibus dant operam, superficie tenus percurrunt, et cum ex uno in
                    alterum transeunt, praecedens cognationis defectu velut ignorant et more denique
                    pessimo unum modo, modo alterum studium prorsus omittunt, ut ex ambito et
                    qualitercunque tractando officio aliquo calamitosis rationibus suis, quam citius
                    fieri potest, provideant. Unde fit tandem, ut tota horum infelicium puerorum
                    institutio purum putumque isteron proteron dicenda sit; ipsi vero eorumque
                    institutores, qui plerunque semidocti sunt, parum saepe bene morati aliisque
                    distenti negotiis, proprie sint appellandi generis humani flagellum. Inde namque
                    prodeunt et Notarii lites innumeras prae inscitia creantes et Advocati causas
                    diutius ac in multos annos maximo familiarum incommodo protrahentes et Judices
                    inter litigantes jus perverse dicentes et Medici infelicium hominum cadaveribus
                    coemeteria praemature onerantes et illiterati denique, ut deteriora sileam,
                    improbique Sacerdotes, genus omne malorum. Possunt inordinata istiusmodi studia,
                    quae penitus exterminanda forent, rusticanis quibusdam domibus haud prorsus
                    inepte conferri. Considerastisne unquam, doctissimi auditores, locupletium
                    quorumdam agricolarum multam<pb n="18"/>familiam habentium satis amplas aedes?
                    Si vel parum ordinis et architectonices amantes estis, risum profecto, ne dicam
                    bilem, vobis permoverint. Earum siquidem tecta sunt partim alta, partim vero
                    praeter modum humilia; horumque suggrundia hinc multum prominent, istinc autem
                    parum adeo exstant, ut stillicidia muros decorticent. Singula parietum latera,
                    ne ipsa quidem fronte excepta, eminent una in parte, in altera vero se
                    retrahunt; hic concava sunt, illic gibbosa, nullibi ad libellam composita. Quid
                    de ipsarum fenestris enarrem? Sive lapidum sive structurae sive altitudinis ac
                    latitudinis etiam sive denique ordinis rationem habeas, nullae aut ferme nullae
                    sibi respondent, ut chimaerae, non hominis opus fuisse dixeris. Earundem
                    tabulata sunt adeo inaequalia, ut tibi cameram unam intrare festinanti per duos
                    tresve gradus ascendendum sit, proptereaque ad superliminare vehementer
                    impingendum caput cervicesque fragendae; alteram vero ingredi volenti per tot
                    similiter inopinato descendendum, ob idque in caput volvendum, susque deque
                    abeundum, suffringendaque ideo crura vel intereundum fracto collo. In summa
                    nihil ordinis, elegantiae prorsus nihil, nihil aut parum certe commodi ibi
                    deprehendas. Scalae praecipites earumque gradus omnes contracti, dispares
                    singuli: angusta et inquinata usque adeo cubicula, ut prae aeris crassitudine
                    respirationem elidant retroque praecipitatentem foetorem undique spirent: ita
                    depressae hiantesque contignationes, ut summis digitis illas contingas foedusque
                    pulvis, quem luxuriantes<pb n="19"/>desuper sorices inde projiciunt, reboantia
                    stertentium rusticorum ora infarciat: pavimenta sic hinc inde discissa, ut lento
                    gradu incedendum sit, ne tali ad singulos passus luxentur: praesepia hircum
                    olentia ac ita praepostere locata, ut omnem contagio vicinitatem inficiant.
                    Omnia tandem sordida, inconcinna, molesta, nauseae plena. Quid ita? Quia plures
                    nempe fuerunt opifices non solum architectura parum instructi, verum etiam a se
                    invicem ita sejuncti, ut nemo eorum alterius cogitationes assequi curaverit, sed
                    ad privatas tantummodo angustasque ideas suas infeliciter complendas singuli
                    attenderint. Unde non potuit non fieri, quin ex tot misellis aedificatiunculis
                    aedes prodierint monstruosum istiusmodi centonem repraesentantes. Ad puerorum
                    modo institutionem, sapientissimi auditores, quae dixi, accomodate majorisque
                    perspicuitatis gratia magnificum palatium aliquod a peritissimo Architecto
                    delineatum, ad ejusque archetypum studiose constructum, numerisque omnibus
                    absolutum concipite, ac mecum omnes una mente et voce consentietis eam solummodo
                    puerorum institutionem rectam dicendam esse, in qua singulae Studiorum classes
                    ita sunt invicem inter se colligatae mutuoque respondentes, ut unaquaeque
                    ipsarum viam alteri data opera ita exaequet, ut rem res consequatur et
                    conveniant posteriora prioribus. Nam si omnibus certe in rebus tam magnis quam
                    minimis etiam summa adeo vis ordinis est, ut familiarum, civitatum, regnorum
                    coelique ipsius totiusque mundi status atque felicitas prorsus<pb n="20"/>ab
                    ordine pendeat nullaque omnino sine ordine res queat firma stabilisque
                    consistere, non potest profecto non hinc necessario concludi in ordine quoque
                    Studiorum cardinem verti.</p>
      </div>
      <div>
        <head>III.</head>
        <p>Te itaque Principem Celsissimum ter felicem voluptate gestiens appello, quod
                    Superis tandem bene faventibus eo perveneris, ut, quanquam consilium pro tempore
                    ac re Tibi capere oportuerit, hujus tamen Civitatis et Dioecesis Tuae Studia eum
                    in ordinem adducere valueris, qui maxime necessarius est, ut literis operam
                    dantium institutio recte comparata dici jure optimo queat. Quanta et quam maxima
                    in amplissimam fortunatamque Dioecesin Tuam hinc derivanda emolumenta prospicio!
                    Tanta profecto sunt, ut, si eis singillatim enarrandis incumbere vellem, dies,
                    vox, latera me prius deficerent, quam finem loquendi facerem. Talia vero, ut
                    iisdem pro merito exponendis oratorem longe omnium disertissimum necessarium
                    esse intelligam. Quanquam vero id admodum majus esse cognoscam, quam a me
                    postulandum sit, suavissimus tamen aspectus Tuus me ad quosdam eorundem
                    flosculos hinc et illinc delibandos vehementer incendit. Dicam itaque primo,
                    quae sint exspectandae utilitates ex Grammaticae tradendae ratione, quam non
                    sine considerando<pb n="21"/>Seminarii Tui proventuum coeteroquin angustorum
                    dispendio lubens constituisti, ut subditarum Tibi gentium bono commodisque
                    prospiceres. Conduplicasti namque artis hujus magistros et voluisti, ut, qui
                    latinae linguae praecepta Italis exponere debent, Itali sint, et qui Germanis,
                    Germani: ac praeterea, ut non latinam modo, sed et patriam linguam ex artis
                    legibus tradere satagant. Indecorum forte quis vestrum existimat, ut Princeps et
                    Praesul rei se Grammaticorum immisceat? Siqui fortasse habeantur, qui sic
                    opinentur, inconveniens quoque iidem pronuncient, si tamen fieri potest, ut
                    prudens Architectus aedificii fundamenta procuret. Quantum porro emolumenti ex
                    hac Grammaticae tradendae ratione manandum arbitramini ? Plurimum certe. Nam
                    quum ante consuetudo ferret, ut, quoniam celebris haec vetustaque Civitas in
                    Germaniae Italiaeque confiniis posita est, ideoque Nationis utriusque pueri huc
                    ad Studia confluant, quum ferret consuetudo, inquam, ut singuli per singulas
                    classes magistri Italos pariter atque Germanos docerent temporisque fere
                    dimidium, quod hisce institutionibus tradendum est, earundem auditores propterea
                    deperderent, lugenda haec temporis jactura ab hinc profecto cessabit. Singuli
                    praeterea Magistri, utpote linguam patriam probe callentes, suae quoque nationis
                    discipulos rectius tutiusque docebunt. Vestros deinde filios, nobilissimi cives,
                    si ab infantibus germanicam linguam vel inconcinniter eloqui, quod commode
                    facere potestis, curaveritis, illam<pb n="22"/>ipsam deinde rebus vestris
                    feliciter promovendis admodum necessariam hisce in Scholis rite ac sine impensa
                    perdiscere valebunt. Postrema demum utilitas, quam magni ponderis esse cordatus
                    quisque dabit, in eo reponenda est, quod non latinam modo, sed et patriam
                    linguam ad artis normam tradere praeceptum fuerit. Hinc fiet enimvero, ut
                    germanam linguam Germani, Itali autem italicam ad suae quique nationis
                    grammaticen, prout amor decusque patriae postulat, eloqui et intelligere
                    accurate perdiscant. Maxime namque pudendum est curasse parentes, ut filii sui
                    multos annos linguae latinae utut quoque addiscendae acriter insumerent, patrium
                    vero sermonem iisdem rite tradi usque adeo neglexisse, ut neque optimos libros
                    hoc ipso nativo sermone suo conscriptos recte intelligere neque orationem ad
                    populum habere, quin nec familiarem epistolam supplicemve libellum, imo ne
                    apocham quidem nisi barbarismis ac soloecismis etiam redundantem scribere
                    valeant. Ut silentio praeteream istiusmodi scriptionum verba sententiasque a
                    vertice ad talos praepostere adeo et ambigue frequentissime poni, ut nec caput
                    nec pes sermonis appareat ipsique rustici homines mentem persaepe suam nativa
                    quadam simplicitate clarius apertiusque depromant scriptoque sua manu exarato
                    declarent, quam plures ex iis, qui Alvari impalluere Grammaticae. De politiori
                    autem Humanitate quidnam? Cum haec illa sit classis, in qua verborum, dictionum,
                    poeticarumque elevationum vis et natura ponderatur atque percipitur,<pb n="23"/>quaeque propterea summam linguae studio manum imponit Studentiumque ingenia
                    evolvit et explicat, idcirco voluisti, ut ejusdem auditores ad perfectam
                    utriusque Sermonis, patrii scilicet atque latini intelligentiam, qua carmine,
                    qua soluta oratione in ea ipsa extollantur. Quid vero de Rhetorices arte
                    dicendum, quae diu squallida cum jacuisset, hac nostra aetate viri doctissimi
                    Josephi Mariae Platinae ejusque percelebris auditoris Joannis Angeli Serrae
                    laboribus maxime reflorescere tentat? Sanxisti, facundissime Praesul, ut divinae
                    hujus artis vis atque natura sit reponenda praecise in dicendo juxta leges
                    triplicis oratorii status, prout Cicero ejusdem facile princeps saepenumero
                    tradit. Id namque duntaxat ad persuadendum flectendumque auditorum animos valet:<quote>in quo uno vis omnis oratoris est</quote>, ut Tullius ipse conceptis
                    verbis affirmat. Qui enim cum Longini Demetriique Phalerei sectatoribus ajunt
                    principem oratoris curam esse debere verborum, nimium oh quantum a germana
                    Rhetorices notione secedunt! Illi enimvero, qui toti sunt in oratorio ornatu
                    tempusque in verborum, sententiarum similiumque ornamentorum lepore consumunt,
                    venustulos quidem literatores demulcent, nemini tamen, quod tractant, absolute
                    persuadent.<quote>Ex rerum siquidem cognitione efflorescat et redundet oportet
                        oratio, quae nisi subest, res ab oratore percepta et cognita inanem quamdam
                        habet elocutionem ac pene puerilem</quote>, ut Tullius in suis de Rhetorica
                    operibus frequentissime inculcat. Quapropter literarum amantes ac maxime
                    Clericos<pb n="24"/>graviter hortari suaviterque allicere prudentissime
                    deliberasti, ut in artem oratoriam tum solum incumbant, cum studia, quae
                    uniuscujusque conditionem decent, absolverint. Nam tunc solummodo, cum materiam
                    ad artis leges digerendam in promptu habeant, vere idonei existimandi sunt, ut
                    praeclarissimum dicendi artificium rite perdiscant actuque perficiant. Cujus
                    quidem deliberationis Tuae quanta futura sit quantique facienda utilitas, dici
                    vix potest. Haec una siquidem ex omnibus efficere valet, ut divini verbi
                    praecones, animarum curatores causarumque patroni, unde temporalis aeternaque
                    hominum felicitas maxime pendet, gravissimo officio suo probe utiliterque
                    fungantur. Ad Philosophiam quod attinet, tria maxime mihi commemoranda esse
                    video. Primum eorum est, quod philosophandi quidem libertatem Peripateticorum
                    terriculamenta funditus evertentem concesseris, at ita tamen, ut, quoniam ipsa
                    nonnullis plus justo pretiosa evadit, ad absolutissimi<quote>De ingeniorum
                        moderatione</quote>operis leges eandem temperandam esse praeceperis.
                    Alterum vero, quod Philosophiam quoque Moralem tradi volueris: id enim antea,
                    nescio quo pacto, non erat in more positum. Tecum itaque in animo
                        considerans<quote>omnem</quote>quidem<quote>Philosophiae summam ad beate
                        vivendum</quote>, ut Cicero ajebat,<quote>referri</quote>, sed id a Morali
                    Philosophia maxime praestari animadvertens sapientissime idcirco mandasti, ut
                    morum ad rectae rationis normam componendorum plurimi aestimandam artem a
                    Socrate Graecorum sapientissimo primum ex professo excultam<pb n="25"/>universos Philosophiae auditores Lyceum Tuum doceret. Quae ipsa praescriptio Tua
                    id eximii praeterea complectitur, ut, quae de hominum actionibus officiisque in
                    Ethica tradenda sunt, non ad incerta et sterilia vulgarium Scholasticorum
                    placita, sed ad indubia juris naturae principia optimis emolumentis
                    foecundissima perpendi statueris. Tertium postremo id est, quod elementa
                    Matheseos, eaque non jam perfunctorie, sed ex instituto Philosophiae
                    praelectionibus adjungenda esse decreveris. Qua in re sapientiamne tuam an
                    utilitatis praestantiam magis admirer, prorsus ignoro. Mathematica siquidem
                    elementa non ad solam Physicen, ut minuti quidam Philosophi arbitrantur, sed ad
                    omnem prorsus sive humanam sive divinam quoque scientiam rite percipiendam
                    mentem aptissimam reddunt, adeo ut inter omnes Dialecticas longe praestent: quin
                    etiam ad omnem vitae humanae usum plurimum valent. Elementa porro dixisti, non
                    autem tractationem plenissimam. Scite namque novisti, quod<quote>mathematica
                        elementa</quote>, ut Clarissimus Mabillonius in celebri de Studiis
                    Monasticis opere monuit,<quote>Studiosis quidem prosint, sed si semel bis
                        immersus fuerit animus, vix unquam ad spiritualia assurgere valent.</quote>Qui enim se penitus in mathematicas disciplinas immergunt, eam sibi argumentandi
                    rationem, quae summam in omni re perspicuitatem absolute requirit, familiarem
                    adeo reddunt, ut caetera, quae hujusmodi evidentiam non exhibent, plane
                    despiciant. Unde fit, ut, quoniam christianae religionis mysteria, licet aliunde
                    prorsus indubia evincantur,<pb n="26"/>ejus tamen generis evidentiam non
                    admittunt, delicatissimum propterea istiusmodi Mathematicorum gustum terrenae
                    coelestisque Sapientiae discrimina haud satis annotantem offendant. Leviter ita
                    velutque in transitu iis tractatis, quae profana Studia respiciunt, ea modo,
                    quae viros ecclesiasticos maxime decent, spectabo, Jus Canonicum scilicet,
                    Theologiam Moralem atque Dogmaticam: quae ut rite tractentur et excolantur, Tibi
                    utpote Sacerdoti Magno sunt plurimum cordi. Facto itaque initio ex Jure Canonico
                    solicite in mandatis dedisti, ut in statuenda ejusdem natura potissimum studium
                    ponatur. Perspexisti enim, vigilantissime Praesul, non vulgares modo Canonistas,
                    ut Pragmaticorum vocibus utar, sed et non paucos ecclesiasticae antiquitatis
                    peritos adeo hic coecutire, ut eorundem hallucinationes ferri minime queant. An
                    suspicatur aliquis vestrum aut me subiratum esse Juris Canonici peritis aut
                    falsas me fingere causas, ut moderatissimum Pastorem laudibus ornem? Ne Deus
                    siverit. Siqui tamen sint, qui de me ita forte opinentur, ducam eis primo in
                    argumentum Joannem Doujatium, virum ecclesiastica quidem antiquitate instructum
                    et Jure canonico excultum, ajentem tamen<quote>Subjectum, circa quod versatur
                        Jus canonicum, nihil aliud esse quam res ecclesiasticas, quatenus sub
                        disceptationem cadunt.</quote>Ecquisnam, amabo vos, mentem Ecclesiae probe
                    assecutus istam Juris canonici definitionem aequo animo ferat? Qua etenim
                    ratione intelligi potest augustam Regis pacifici sponsam christianae disciplinae<pb n="27"/>regulas, quae Juris canonici materiam constituunt, eo
                    potissimum consilio excogitasse, ut rerum ecclesiasticarum disceptationes, a
                    quibus suapte natura nimium quantum abhorret, valeant ex professo tractari?
                    Profecto qui de Juris hujus natura ita praepostere sentiunt, Isidorianam
                    Mercaturam rerumque ad Imperium et Sacerdotium pertinentium confusionem inde
                    magna ex parte profectam christianaeque disciplinae vim plurimum attenuantem cum
                    sincero Ecclesiae catholicae statu nimis inconsiderate permiscent. Huc adde unum
                    ex omnibus hoc in loco non peccasse Doujatium, sed plerosque alios pares illi
                    sociosque fuisse. Nam multo etiam ante ipsius aetatem Sanctus Carolus
                    Borromaeus, cujus in ecclesiastica disciplina et antiquitate subactum ingenium
                    Ecclesiae Mediolanensis Acta satis superque testantur, Sanctus Carolus, inquam,<quote>dolebat eos tantummodo canones communi consuetudine ad interpretandum
                        seligi</quote>, ut ejus res gestae loquuntur,<quote>qui ad lites judiciaque
                        valerent</quote>. Quapropter ipsum sapientissime decrevisse adjungunt, ut,<quote>qui sacris canonibus declarandis praeesset, illa afferret, ex quibus
                        sacra Majorum instituta et ritus optimumque Ecclesiae componendae et
                        adiministrandae genus haurirentur</quote>. Ita sane de Canonico jure
                    sentiebat Sanctus Carolus Borromaeus, ille exempli Episcopus, ille Sacerdotii
                    decus. Tu igitur, consultissime Praesul, tanti exemplaris vestigia implens
                    mandasti, ut, qui Jus ecclesiasticum tradituri sunt, in posterum non in solo
                    Decretalium cortice insistant, verum in ipsis christianae disciplinae fontibus
                    optimam Ecclesiae componendae ordinandaeque<pb n="28"/>rationem inquirant
                    ibique animadvertant Ecclesiam in condendis Sacris canonibus id maxime prae
                    oculis habuisse, ut per exterioris disciplinae instituta sacrarum rerum
                    praestantia et ipsi respondens animi veneratio, qua res ipsae tractandae sunt, a
                    nobis sensibiliter concipiatur. Quam Ecclesiae mentem cum in omnibus huc
                    spectantibus viri ecclesiastici apprehenderint, tum quoque probe cognoscent, qua
                    ratione quove animo tam in exteriore vivendi habitu suisque muniis obeundis quam
                    in populo hac super re instituendo continere se debeant. Quae res quantum
                    utilitatis redditura sit, tam perspicuum existimo, ut in eam enarrandam amplius
                    insistere si vellem, vestra me sapientia atque humanitate abuti arbitrarer. Ad
                    Moralem igitur Theologiam procedo. Hanc Tu, Pastor integerrime, cum sincero
                    perenniter amore dilexeris, factus propterea forma gregis ex animo, non potuit
                    inde non fieri, ut non ea modo praeciperes, quae ad ipsam a Casuistarum, ut
                    ajunt, inquinamentis purgandam plurimum valent, quaeque Deo jam bene volente ita
                    sane in posterum custodientur, ut non fallant amplius imperium Tuum, verum etiam
                    ut ad illam evangelicae integritati penitus restituendam sedulo animadverti
                    juberes, princeps ejusdem Professoris officium in eo collocandum esse, ut in
                    humanarum actionum regulis exponendis id maxime perspiciat, quod interiorem
                    sinceramque earundem bonitatem gignere valet, in eoque aperiendo nervos omnes
                    intendat. Vulgares namque Moralis Theologiae Magistri,<pb n="29"/>ut in iis
                    enucleandis prolixiores sunt, quae ad materialem quamdam exterioremque
                    praeceptorum custodiam et peccata oculos perstringentia spectant, ita in iis
                    exponendis, quae intimam eorundem praeceptorum observationem vitiaque latitantia
                    respiciunt, adeo parciores evadunt, ut non christiani hominis institutores, sed
                    Pharisaeorum ingentia tantummodo delicta ceu Mercatores ad plenum vendentes
                    ponderantium instauratores esse videantur contra apertam Christi inclamantis
                    sententiam:<quote>Pharisaee coece, munda prius, quod intus est calicis et
                        paropsidis, ut fiat id, quod deforis est, mundum.</quote>Haec itaque
                    praescriptio Tua, integerrime Pastor, tanti est sane putanda, ut mores
                    christiana sinceritate dignos Tibi concreditis ovibus ipsa una restituere
                    valeat. Magna sunt equidem singula haec beneficia Tua, Celsissime Princeps.
                    Attamen ut ad solis ortum sidera evanescunt, ita haec ipsa Episcopalis
                    beneficentiae Tuae munera cum Studio Theologiae Dogmaticae, quod instituere jam
                    decrevisti, comparata prae verecundia se contegunt fugaeque se pene commendant.
                    Regionem profecto incolimus christianae fidei integritatem, Deo gratia, adhuc
                    servantem. Ast resonat clamoribus aether, magnas prospicimus mente procellas
                    fidemque in extremum adduci pavemus. Nam et in ipso Ecclesiae catholicae sinu
                    morantur homines recondita sapientiae arcana sibi unis revelata crepantes, qui
                    generis humani e religionis vinculis eximendi praetextu sacratiora fidei dogmata
                    inverecunde pessundant vertuntque in risum.<pb n="30"/>Quae nequissima
                    improbitas partim quidem ex ingenti morum corruptela enascitur, maxime tamen ex
                    effraeni licentia illa repetenda est, qua eduntur et lectitantur opuscula
                    Ecclesiae Romanae documenta et instituta liberrime adeo carpentia, ut, nisi
                    Episcopi Dogmaticae Theologiae Studium probe seduloque promoverint, omnia brevi
                    susque deque ferenda et turbanda sint ac miscenda sacra profanis. Quapropter, ut
                    dilectissimam Sponsam Tuam a gravissima calamitate ista salvam et incolumem
                    reddas, binos Dogmaticae Theologiae Professores creare deliberasti, qui fidei
                    catholicae dogmata pro dignitate aperiant, confirment, tueantur. Dum enim
                    steterit fides, spes aliqua salutis effulget: fide vero excisa, jacta est alea.
                    Jam vero et haec altera maximi facienda utilitas hinc derivabit, ut Parochi
                    scilicet aliique curam animarum gerentes et Sacri praeterea oratores de rebus
                    divinis ad populum pro merito dicere valeant. Nam qui solam Theologiam Moralem
                    addidicerunt, christianae doctrinae institutiones et homilias ad populum
                    ipsasque insuper conciones sacras miserandum adeo in modum plerunque faciunt,
                    ut, quoniam plena rerum, quas tractant, cognitione deficiunt, inanem quamdam,
                    prout Cicero superius laudatus ajebat, ac pene puerilem elocutionem ostentent.
                    Exemplis enim saepe deridendis magis quam reverendis aliisque similibus ineptiis
                    plurimum immorantur, fidei vero et sacri verbi capita, quae accuratissime
                    tractanda forent, leviter adeo exponunt, ut nullam aut ferme nullam eorundem
                    persuasionem<pb n="31"/>sibi auditores inducant. Unde fit, ut christianae
                    religionis virtus enervetur magis, quam rite concipiatur, et christianus hinc
                    populus crassa ista minerva institutus exteriorique praeterea quadam pietatis
                    specie ludificatus Pharisaeorum more potius, quam ut germanos Christi asseclas
                    decet, sapiat et operetur. Quae gravissima incommoda ex una Dogmaticae
                    Theologiae ignoratione ultro dimanant. Sola enim Theologia Moralis non modo ad
                    rerum divinarum tractatorem probe instituendum non valet, sed ne ad eam quidem
                    fidei copiam assequendam satis putanda est, qua Paulus Apostolus ad Hebraeos
                    scribens homini christiano ad Deum accedendum esse affirmat. Ecquis enim bardus
                    adeo fuerit, ut Moralem Theologiam satis esse opinetur vel ad concipiendam,
                    quantum in nobis situm est, christianae redemptionis necessitatem ac
                    magnitudinem, quae tamen religionis nostrae fundamentum habentur? Vel ad
                    intelligendam, quoad ejus fieri potest, duarum Christi naturarum in una Persona
                    convenientiam, unde infinitus nobisque pernecessarius Redemptoris nostri
                    meritorum valor emanat? Vel ad summam gratiae medicinalis efficaciam
                    omnimodamque necessitatem satis percipiendam, quam maximo christianae
                    humilitatis fiduciaeque dispendio cum patentes, tum latitantes Pelagii fautores,
                    qua cuniculis, qua vi aperta exterminare summeque infensam reddere attentarunt?
                    Vel ad intellecta consequendam naturam et praepotentem vim Sacrosancti Missae
                    sacrificii, quod christianae plebi frequenter exponi<pb n="32"/>mandavit
                    generalis Tridentina Synodus, qua vos tantopere ornatissimi cives universo
                    terrarum orbi inclaruistis? Vel tandem, ut sexcenta, eaque gravissima capita
                    sileam, ad christianae religionis veritatem per credibilitatis, ut ajunt, motiva
                    nostris maxime temporibus perspicue revincendam, unde sincerae pietatis fervor
                    et constantia in fide usque adeo augentur, ut hoc certe argumentum sit mihi pro
                    centum millibus unum? Enimvero qui assereret christianum populum hisce rebus
                    satis instructum esse non oportere, in eandem summae dementiae notam procul
                    dubio incurreret, qua is merito afficeretur, qui Newtonianum Philosophum,
                    exempli causa, immortalis Newtoni placita ignorare posse latraret. Praeterea...
                    Sed est modus in rebus. Unde licet quamplures aliae magni faciendae utilitates
                    dicendae supersint, mecum tamen considerans summae moderationis Tuae,
                    Humanissime Princeps, vel maxime habendam esse rationem, finem loquendi faciam.
                    Te itaque Principem Celsissimum ad vitam annis gravem et salubritate incolumem
                    Deus Optimus Maximus perducat, ut, quam Studiorum formam instituisti, magis
                    magisque confirmare ac laetissimos sapientiae Tuae fructus ipsissimis oculis
                    Tuis cernere valeas: est enim magni laboris et temporis opus. Vos autem,
                    Pontificie Senatus Patresque Conscripti, quos publicae felicitatis amore
                    inflammatos perspicio, quin Principis Vestri consilium animo volenti unaque voce
                    reapse juvetis, non dubito, ut Tridentino populo decorum<pb n="33"/>secundumque institutum per studia quoque vestra in dies plus plusque firmetur
                    atque augeatur. Cunctos vos porro, doctissimi auditores, hortor atque obtestor,
                    ut non modo vos ipsi ad unum omnes optimum Pastorem meritis prosequamini
                    laudibus eique pro tam utilissimo instituto immortales gratias habeatis, verum
                    etiam ut haec summa nullisque praeconiis satis praedicanda beneficia, de quibus
                    me, quoad ejus facere potui, disputantem aequo meque vobis aeternum devinciente
                    animo perhumaniter sustinuistis, universo populo vestrisque potissimum filiis
                    annuntietis, ut illa ipsa cognoscat generatio altera et filii, qui nascentur et
                    exsurgent, posteris suis enarrent. Vos tandem ornatissimos adolescentes ac vos
                    maxime carissimos Episcopalis Seminarii alumnos et convictores, quos partim
                    quidem fidei servandae, verbo Dei populis annuntiando animisque curandis
                    destinatos libens meritoque prospicio, partim vero tuendae valetudini, agendis
                    causis, artibus ingenuis tractandis, juri dicendo populisque moderandis
                    praeficiendos non ambigo, vos, inquam, officii vestri esse commoneo, ut in
                    obeundis muniis, quibus suo tempore addicemini, ea vos ratione geratis, ut ex
                    praestantia doctrinae et morum integritate, quam sub validissimo Immaculatae
                    Virginis Mariae Sanctorumque Caroli et Aloysii patrocinio vobis ab integerrimo
                    Pontifice per Studiorum Praefectum vehementer commendato hinc vos hausturos esse
                    pro certo pono, tanti instituta Pastoris universi plane dignoscant atque
                    commendent. Sane hercle<pb n="34"/>Te Principem Celsissimum, Te
                    Reverendissimum Praesulem, Te denique Pastorem sapientissimum non modo, qui
                    impraesentiarum sunt, laudibus propterea laeta fronte gratoque animo extollent,
                    sed et nati natorum , et qui nascentur ab illis.</p>
        <p>Finis.</p>
      </div>
    </body>
  </text>
</TEI>