<TEI xmlns="http://www.tei-c.org/ns/1.0">
    <teiHeader>
        <fileDesc xml:id="payr-f-apologia">
            <titleStmt>
                <title>Apologia inter Sarcophibum et Sarcophilum cum Crisi Theophili Veronensis, seu
                    Discursus Rationalis de Praecepto Ecclesiastico Jejunii et Abstinentiae, versio
                    electronica</title>
                <author key="payr01">
                    <name xml:lang="dt">Payr, Franz Friedrich</name>
                    <date>1685-1759</date>
                </author>
                <respStmt>
                    <resp>Hanc versionem electronicam curavit</resp>
                    <name>Irina Tautschnig</name>
                </respStmt>
            </titleStmt>

            <editionStmt>
                <edition>transcribed from the printed text</edition>
            </editionStmt>

            <extent>43 paginae</extent>

            <publicationStmt>
                <p>Croatica et Tyrolensia: Tyrolis Latina <date>August 2015</date>
        </p>
            </publicationStmt>

            <sourceDesc>
                <biblStruct>
                    <monogr>
                        <author>Payr, Franz Friedrich</author>
                        <title>Apologia inter Sarcophibum et Sarcophilum cum Crisi Theophili
                            Veronensis, seu Discursus Rationalis de Praecepto Ecclesiastico Jejunii
                            et Abstinentiae</title>
                        <imprint>
                            <pubPlace>Innsbruck</pubPlace>
                            <date>1741</date>
                        </imprint>
                    </monogr>
                </biblStruct>
                <bibl>TLMF, FB 1380</bibl>
            </sourceDesc>
        </fileDesc>

        <profileDesc>
            <creation>
                <date when="1741">1741</date>
            </creation>
            <textClass>
                <keywords scheme="time">
                    <term>Von der Gründung der Universität bis zur Aufhebung des Jesuitenordens
                        (1773)</term>
                </keywords>
                <keywords scheme="genre">
                    <term>Theologie</term>
                    <term>Moraltheologie</term>
                    <term>Disputation</term>
                </keywords>
            </textClass>
        </profileDesc>

        <revisionDesc>
            <change>corrected teiHeader and body<date>2015-09-09</date>
                <name>Johanna Luggin</name>
            </change>
        </revisionDesc>
    </teiHeader>

    <text>
        <body>
            <div>
                <head>Apologia inter Sarcophibum et Sarcophilum cum Crisi Theophili Veronensis, seu
                    Discursus Rationalis de Praecepto Ecclesiastico Jejunii et Abstinentiae, quos et
                    in quantum obliget, Applausus loco typis editus, dum ex Saluberrimae Facultatis
                    Decreto Promotore Praenobili et Magnifico Viro Franciscus Fridericus Payr ad
                    Turrim, Institutionum Medicarum Professore Ordinario, in Alma Leopoldina
                    Universitate Oenipontana Suprema Doctoratus Laurea ex Medicina condecoraretur
                    Praenobilis et Excellentissimus Dominus Joannes Josephus Lang, Oenipontanus,
                    Artium Liberalium et Philosophiae Doctor Anno MDCCXLI Mense Augusto Die
                    XXIII.</head>
                <p>Typis Michaelis Antonii Wagner, Regiae Aulae et Universitatis Typhographi et
                    Bibliopolae.</p>
            </div>
            <pb/>

            <div>
                <head>Quaestiones in actu discutiendae:</head>
                <p>I. Quidnam sit tenendum de numero dierum Criticorum et annorum
                    Climacteriorum.</p>
                <p>II. An bonus theoricus possit esse malus practicus.</p>
                <p>III. In quantum Praeceptum Ecclesiasticum in Jejunio tam praeceptivo quam
                    naturali dicto obliget.</p>
            </div>
            <pb/>

            <div>
                <head>Praefatio ad benevolum Lectorem.</head>
                <p>Benevole Lector! Jam aliquot praeterlapsa sunt lustra, quod non pauci tam
                    Theologi quam Laici frequenter meas aures vellicaverint et optaverint, ut
                    aliquando quoddam lumen praeferatur Medicum, quod adeo obscurum illustraret
                    praeceptum Ecclesiasticum circa jejunium. Quam promptus essem, ut cujuslibet
                    voto satisfacerem, duo tamen fuerunt, quae fervidae meae voluntati froenum
                    injecerunt. Unum quidem est angustia temporis, quae eo magis fuit coarctata, quo
                    non tantum Praxis clinica continuaverit satis molesta, sed quod praeter
                    Disputationes Publicas etiam saepius duplici provisionaliter praefuerim
                    Chatedrae. Alterum froenum est difficilis combinatio doctrinae Medicae cum
                    orthodoxa, et quam difficultatem adauget, quod destituamur Authoribus Medicis,
                    qui ex professo de hac materia tractant, excepto <persName>Paulo Zachia</persName> in suis
                    quaestionibus Medico Legalibus, qui tamen Classicus et ab Ecclesia Romana
                    receptus et approbatus est author. Caetera ex variis authoribus sunt excerpta,
                    quorum nomen eo magis reticui, cum tantum quasi per accidens de his scribant.
                    Quo vero liberior sit objectionibus locus, statui in formam Apologiae reducere
                    et primum locum dedi Sarcophibo, quod idem sonat ac osori carnis, quod nequaquam
                    eo sensu est accipiendum, ac esset istud odium quoddam inordinatum animi Pathema
                    versus carnem et consequenter in contemptum praelaudati Zachiae, quem, ut
                    plurimi alii, in summa habeo veneratione, sed sensus Sarcophibi idem vult
                    dicere, ac qui majorem habet rationem spiritus et animae ac ipsius carnis.
                    Alterum vero locum dedi Sarcophilo, seu carnis amatori, per quem intelligo eos
                    Catholicos, qui quidem eam, quam debent, Ecclesiae praestant obedientiam,
                    interim tamen magis auscultant dictamini carnis et Principiis absolute Phisicis.
                    Tertium tandem et maxime principalem locum occupat Theophilus Veronensis, seu
                    qui ex amore Dei soli inhiat veritati. Dum igitur, Benevole Lector, unam legis
                    partem, Judicium tuum suspendas, donec totum absolveris. Styli nitorem non
                    exspectes, quem momentosa argumenti subtilitas non permittit. Et si defecerim,
                    benigne ignoscas; ac adscribas partim fragilitati humanae, partim vero praecoci
                    expeditioni ac multivariae occupationi. Interim vale et fave.</p>
            </div>
            <pb/>

            <div>
                <head>Approbatio Theologica.</head>
                <p>Quisquis attenta animi consideratione praesentem elucubrationem perlustravit a
                    capite usque ad calcem, deprehendet eam nec nimii rigoris ac severitatis aut
                    nimiae laxitatis esse arguendam. Quia igitur cum sana doctrina Theologiae
                    moralis optime concordat, dignissima est, quae ad utilitatem publicam et
                    condignam Clarissimi sui Authoris laudem typis mandetur. Ita censeo <persName>Leopoldus
                    Neustyfter</persName>, Societatis Jesu, Theologiae Moralis Professor Ordinarius Sac.
                    Facultatis p. t. Decanus.</p>
            </div>

            <div>
                <head>Approbatio Medica.</head>
                <p>Perlustravi praesentem hanc Apologiam de Jejunio observando, et quantum haec rem
                    Medicam concernit, non tantum apprehendo eam fundamentis Medicis plenam, sed
                    quod insuper Clarissimus Author in omnibus sit versatissimus Facultatibus; hinc
                    eam Luci publicae (ut Publico maxima fiat utilitas et Clarissimi Authoris alias
                    jam omni laude dignissimi eveniat major adhuc declaratio, et ut Excellentissimi
                    domini Neo-Promoti Praeclarissimum quoad Scientiam Medicam nomen ubique
                    divulgetur) dignissimam censeo. <placeName>Oeniponti</placeName> <date>9. Augusti 1741</date>. <persName>Hieronymus Leopoldus
                    Bacchettoni</persName>, Medicus Doctor Anatomiae et Chirurgiae Professor etc. ac p. t.
                    Facultatis Medicae Decanus.</p>
            </div>
            <pb xml:id="A1r"/>

            <div>
                <head>Sarcophibus.</head>
                <p>Quam frequenter, dictante sic invidia mali omnis Authore, Medici vellicentur,
                    quod pro ea, qua gaudent, dignitate et honore et iis, quibus ditantur reditibus,
                    studium eorum sit leve et sine ullo conscientiae suae onere, nemo est, qui
                    ignorat. Quam longe autem a veritate talia dicteria sint remota, sufficeret,
                    quod non a sana ratione suggerantur, sed ab eo animi Pathemate, quod ab omnibus
                    et Philosophis et Ascetis habetur pro abjectissimo et Reipublicae maxime
                    pernitioso, invidia scilicet, quae contra totam honestatis legem contristatur a
                    bono, quo mens honesta gaudio affici deberet. Praeterea honores, quod attinet,
                    vel tales Zoili intelligunt publicos, quos Medici sua sponte Theologis et Jus
                    dicentibus cedunt vel suggillant privatos, qui revera aliud non sunt quam
                    favores ex virtute gratitudinis <pb xml:id="A1v"/>oriundi nec unquam mala
                    soboles virtutis est. Idem Judicium manet reditus, qui si publici sunt, certo
                    certius tanti non sunt (saltem in his Provinciis), ut, si Ecclesiastici essent
                    et Medicus Clericus, teneretur ad restitutionem vigore Canonis: Si reditus
                    putant a Privatis suppeditatos, vel consistunt in sostro vel in honorario, hoc
                    in uniuscujusque est arbitrio et ut favor gratitudinis Proles: Illud vero, si
                    exigitur ab eo, quem ingratitudinis Diabolus possidet, suum in Medico daemonem
                    aspicit, juxta Poetam:</p>
                <quote>
          <lg>
                        <l>Tres Medicus facies habet, unam, quando rogatur,</l>
                        <l> Angelicam. Mox est, cum juvat, ipse Deus.</l>
                        <l>Post, ubi curato poscit sua praemia morbo,</l>
                        <l> Horridus apparet terribilisque Sathan.</l>
                    </lg>
        </quote>
                <p>Praeter vitae periculum, cui Medicus in morbis contagiosis indies est expositus
                    neque momentum temporis sibi commodum reservat, sed totum quantum in Proximi
                    salutem impendit: an hic labor nullius est pretii? Sed respondet Zoilus non
                    absolute dignitates medicas et eorum reditus esse magnos, excedere tamen studii
                    levitatem. Sed ecce, qua fronte studium illud potest dici leve, quod pro suo
                    objecto habet totum universum, tam subquam superlunare, et quodcunque aliquem ex
                    nostris sensibus vel mediate vel immediate afficere potest, hoc enim omne
                    nostras actiones vel integras conservare vel laedere vel laesas restituere
                    potest. An hoc studium est leve, quod pro suo subjecto habet corpus humanum
                    vivum, inter omnes creaturas corporeas pretiosissimum? An hoc studium potest
                    dici leve, quod pro finem habet sanitatem, thesaurorum thesaurum? An hoc studium
                    potest dici leve, quod Publico est summopere necessarium, ita, ut teste Sacra
                    Scriptura infinita Protaplastae Providentia Medicinam creaverit in terra, quam
                    sapiens non abhorrebit. Sed mordicus adhuc Zoilus adhuc suae inhaeret
                    propositioni: studium Medicum saltem ex hoc titulo esse leve, quia nullam onerat
                    conscientiam, si saltem Medicus ratione probabili operatur. Sed apage cum <pb xml:id="A2r"/>tuo probabilismo, nihil enim neque apparenter probabile hic
                    proponis, nimis enim in propatulo est unanime Theologorum decisum esse
                    probabilismum saltem tunc posse admitti, ubi nullum versatur praejudicium
                    tertii, cum vero Medicus practicus semper versetur cum tertio, nunquam
                    probabilismum potest admittere: Imo suppono te adeo rudem in litteris non esse,
                    ut te fugere possit, quam frequenter Jurisprudentia tam Politica quam Civilis,
                    tam Criminalis quam Canonica forum nostrum Medicum pulset, Politica in
                    praeservandis et curandis epidemiis tam hominum quam brutorum, in examinandis
                    qualitatibus ciborum, aquae, cervisiae, vini etc. Civilis in disquirendo, an
                    conditor testamenti sufficientis sit rationis, an supplicans pares habeat
                    qualitates Physicas pro hoc vel illo officio, vindicativa, in renuntiatione
                    vulnerum, infanticidiis, an corpora aqua summersa viva vel mortua fuerint
                    injecta: in propinatione veneni, an hoc ad mortem fuerit sufficiens, in
                    veneficiis etc. Plurimum etiam habet Jus Canonicum, in puncto matrimonii,
                    impotentiae, inhabilitatis permanentis vel transitoriae, in puncto procurati
                    abortus etc. Imo ipsa etiam Sacro-Sancta Facultas Theologica non raro etiam
                    nostro accedit foro, circa superstitiones, observanda praecepta Ecclesiastica,
                    declaranda miracula etc. Et quae sunt sexcenta alia, in quibus magna haec
                    tribunalia tam Ecclesiastica quam Laica decisioni Medicae acquiescere non
                    dubitant. Quod si vero Medicus minus solidis instructus est fundamentis, quale,
                    putas, publico et privatis excrescit praejudicium? Et hoc nullius onerat
                    conscientiam? Sed Zoilus ex ungue cognoscat Leonem, ex mille aliis saltem in
                    Praeceptum Ecclesiasticum Jejunii modo vacat inquirere.</p>
                <p>Jejunium itaque in suo quidem stricto sensu insinuat talem a cibo vel potu
                    abstinentiam, quae fit cum notabili quadam evacuatione et inanitione. Saepius
                    tamen, ut audiemus in differentiis praesertim Ecclesiasticis, pro simplici
                    summitur abstinentia. Jejuni hujus plurimae sunt differentiae, ita, ut aliud sit
                        <pb xml:id="A2v"/>jejunium medicum, et hoc vel hygiasticum, quod Diaetae
                    Praeceptores commendant post factam repletionem, uti legimus in Aphorismis
                    <persName>Hippocratis</persName>: <quote>Quicunque morbi fiunt a repletione, inanitione
                        curantur.</quote> Sect. 2. aph. 22. Hoc jejunium idem <persName>Hippocrates</persName> suspectum
                    habet, imo in suo sensu damnat in Sect. 1. Aph. 5. Aliud est jejunium
                    Pathologicum, quod consistit in defectu appetitus vel omnino in aversione a cibo
                    et potu, et quod praeternaturalem hominis statum denotat: Aliud est Medico
                    Therapeuticum, quo Medicus actualiter aegrotantes a summendo cibo vel potu
                    arcet, quod ipse <persName>Hippocrates</persName> in morbis acutis, morbi vigore et exacerbationibus
                    in diversis Aphorismis in Sectione prima jubet: sed de his modo non est mens
                    loquendi. Aliud porro est jejunium arbitrarium, vi cujus quis ob diversos fines
                    a cibo vel potu abstinet, et neque hoc est moderni discursus objectum. Aliud
                    vero Praeceptivum, et hoc est vel poenale et uni vel alteri ob commissa scelera
                    impositum vel simpliciter Praeceptivum et universale, quale est v. g. Jejunium
                    quadragesimale, item pro diebus Veneris et Sabbati etc. Aliud est magis
                    suasorium pro lucrandis indulgentiis. Aliud iterum est Praeceptivum, quod
                    Canonistae vocant ad differentias aliorum Praeceptivorum naturale, quod
                    injungitur de Praecepto iis, qui animam suam Corpore Christi reficere cogitant.
                    Et omnes hae Jejuniorum species sunt moderni discursus argumentum. Et
                    dispiciendum, quid sit tale Jejunium, quisnam sit finis, quosnam et in quantum
                    obliget, ac quales subeat exceptiones.</p>
                <p>Jejunium itaque poenale est determinata a cibo vel potu abstinentia cum notabili
                    inanitione imposita vel ab ipsa Ecclesia vel ab Episcopo illius loci vel
                    Confessario vel quocunque Judice legitimo Ecclesiastico ad expiandum scelum
                    impositum uni vel pluribus, quos vel ex hoc ipso obligat, quod Judicium
                    legitimum agnoscant, nec aliam patitur exceptionem, nisi versetur notabile vitae
                    vel sanitatis periculum. Suasorium est mutuus quasi contractus, quem Mater
                    Ecclesia cum suis filiis init et <pb xml:id="A3r"/>dicit, si hoc servas
                    jejunium, tantum tibi dabo ex infinito thesauro meritorum Christi.</p>
                <p>Jejunium pro diebus Veneris et Sabbati ordinariis praecipit solam abstinentiam a
                    Carne et cibis, qui ab illa immediate scaturiunt, uti sunt ova, lacticinia,
                    butyrum, caseus. Inter carnes autem referunt omnia animalia, quae sanguinem
                    habent calidum: et hoc jejunium obligat omnes et hujus Praecepti finis est, ut
                    meritorum Christi nostri Redemptoris et Beatissimae Virginis Deiparae fiamus
                    participes; adeoque obligat homines omnes, qui recipiendorum meritorum sunt
                    capaces, sine ulla exceptione, nisi aetatis primi septennii, utpote in qua ob
                    defectum rationis nullos actus meritorios exercere possunt, et obligat sub
                    peccato mortali, a quo etiam nemo se eximet, nisi qui Ecclesiam Romanam et
                    summum Pontificem, ut Supremum Dei in terris Vicarium, et veritatem Evangelicam,
                    quae expresse dixit Petro, cujus moderni Pontifices sunt legitimi Successores:
                    quidquid ligaveris super terram, erit et ligatum in Coelo etc., negare
                    velit.</p>
                <p>Aliud Jejunium pariter praeceptivum Universale est, quod dicitur quadragesimale,
                    et quod imponitur singulis angariis atque vigiliis majoribus Beatissimae
                    Virginis Mariae et Sanctorum Apostolorum etc. Et hoc aeque est universale nec
                    minus sub peccato mortali obligat non tantum ob Jus, quod Sacra Ecclesia in suos
                    subditos habet, sed etiam ob pientissimum finem, qui primarius est ad
                    macerationem carnis et salutem animae juxta preces, quas tempore quadragesimali
                    solet ad Deum fundere: <quote>Deus, qui per sacrum jejunium vitia comprimis,
                        mentem elevas, virtutem largiris et praemia.</quote> Sed etiam, licet
                    secundario, ad sanitatem corporis, unde in medio quadragesimae commemorationem
                    facit sanctorum <persName>Cosmae</persName> et <persName>Damiani</persName>, Medicorum et consequenter sanitatis
                    Praesentis conservandae et amissae restituendae Patronorum Potentissimorum, et
                    instituit Quadragesimam circa tempus Vernale, in quo caro magis, sicut in
                    caeteris animalibus brutis et insectis, ita et in homine solet luxuriare.
                    Jejunium vero angariale circa solstitia et <pb xml:id="A3v"/>aequinoctia, ubi
                    pariter solent observari mutationes corporis magis solennes. Praecipit autem non
                    tantum abstinentiam in hoc jejunio a carne, sed unam solam admittit refectionem,
                    et quidem circa horam meridianam, in qua licet corpus ad satietatem restaurare,
                    caeteras vero horas jejune transigire. Ex quibus pientissimae nostrae Matris
                    solertia eo magis elucescit, quod prohibeat carnes, ova, lac, butyrum et caseum,
                    eo quod haec omnia prona sint ad corruptionem putredinosam et innumeros apta
                    nata sint producendos morbos maxime periculosos, nec eam fugit, quod ante
                    diluvium Noeanum hominis aetas fuerit multo longior, quo tempore nullus erat in
                    cibis animalium et consequenter nec carnis usus. Imo dum potuisset ad
                    imitationem Christi injungere integrum per quadraqinta dies jejunium, non tantum
                    unam plenam admittit refectionem et longius jejunium disuadet, sed etiam
                    commendat usum radicum, herbarum, florum, seminum et fructuum et piscium, quae
                    sunt substantiae palato gratae, Regibus, Principibus et Magnatibus in deliciis
                    et simul praesertim, quae ex vegetabilibus desumuntur, plus minus medicamentosa,
                    et si difficilioris ac tardioris sunt digestionis, utique sub spatio viginti
                    quatuor horarum haec digestio integre absolvi ac consummari potest, ulterius
                    refectionis tempus designat horam meridianam, ut intercedente motu et vigiliis
                    haec resolutio magis perficiatur et denique accedente somno spiritus animales
                    restaurentur, ulterius et hoc utilitatis emergit, ut, dum unica hora refectioni
                    destinatur, eo plus temporis ad animae et corporis utilitatem impendi possit, et
                    quis tam refractariae esse mentis potest, ut tam benignae, tam sollicitae et
                    officiosae Matris nutus non pleno exosculetur ore? Nec tantum sana ratio suadet,
                    sed et experientia confirmat, dum non tantum sub primaevo nostrae orthodoxae
                    Religionis Principio Christiani sanctissime hoc observaverant praeceptum, sed
                    adhuc dum moderna hora observent tot utriusque sexus Religiosi, et longe majori
                    austeritate, nec tantum sine ullo sanitatis suae detrimento, sed potius plures,
                    quam quidem ad saeculares fiere consuevit, <pb xml:id="A4r"/>annos et quasi
                    incanos expleant. Cum itaque Ecclesia tanta promittat et promissa sancte servet,
                    quis in dubium vocare poterit, quin jus habeat et aequum sit, ut legis suae
                    contemptores aeterni ignis poena mulctet?</p>
                <p>Nec habent Delicatuli, ut opponant ciborum esurialium insalubritatem, contra
                    authoritatem, rationem et experientiam. Consulant enim quoscunque authores
                    medicos genuinos et approbatos, praesertim nostros antesignanos, <persName>Hippocratem</persName>
                    scilicet et <persName>Galenum</persName>, et reperient eos pisces in omni ferme languore, imo in
                    febre et continua et tertiana, in quibus carnes serio proscribunt, concedere nec
                    sine ratione; saporis enim pisces praesertim marini et saxatiles, seu ex aquis
                    petrosis desumpti, sunt vix non fragrantis odoris, consistentiae non adeo
                    tenacis et optimi succi, facilis igitur et digestionis et resolutionis ac vere
                    euchymi ac eupepti, atque experientia habetur quam plurimos solo piscium usu
                    vitam sanam ac longaevam degere. Adeoque injuriose ac fere blasphemice in
                    supremum Numen Beneficentissimum piscium largitorem agit, quicunque cum
                    Kornmanno asserit pisces non nisi succum aquosum praebere.</p>
                <p>Vegetabilia vero quam grati sunt odoris et saporis, tam bonos et laudabiles nobis
                    suppeditant succos, et licet cruda tardioris sint digestionis, huic vero
                    praememorata consulitur abstinentia per alias salvas viginti tres horas, et quam
                    facile vegetabilium cruditas varia praeparatione, trituritione, incisione,
                    infusione, elixatione, assatione, frixatione atque ingeniosa miscela emundari
                    potest, quin potiori jure insalubritatis suspicio in carnes transit, utpote quae
                    nullius authoritate in febri actuali, sive sit humoralis sive inflamatoria, sive
                    continens sive continua sive intermittens, conceditur ob suam ad corruptionem
                    putredinalem promptitudinem, ob quam causam in peste omnis caro interdicitur,
                    praeterea caro quidem copiam sanguinis adauget, sed qui sanguis vasa nimium
                    replet, si est ab animalibus junioribus, sanguis emergit aquosus, fibras reddit
                    flaccidas et ad motum inidoneas: <pb xml:id="A4v"/>si vero ex animalibus est
                    annosis, sanguis fit crassus, motui resolutorio et circulatorio resistens:
                    spiritus, qui ex tali sanguine generantur, prout magis ad carnalia vergunt, ita
                    magis ab honestatis regulis deviant et longaevitati ita officiunt, ut a <persName>Noemi</persName>
                    tempore, quo usus carnis increbuit, nemo amplius <persName>Adami</persName>, <persName>Methusalem</persName> et <persName>Noemi</persName>
                    attingat annos, et ulterius omnis caro per se odore et sapore piscibus et
                    vegetabilibus longe cedit.</p>
                <p>Panis vicissim, qui ex solis vegetabilium seminibus conficitur, omnes alimenti
                    qualitates tam perfecte continet, ut a Sacra scriptura per antonomasiam sub pane
                    omne nutritivum intelligatur, ita enim legimus de <persName>Moyse</persName> Exodi cap. 24 vers. 27:
                        <quote>fuit ergo ibi cum Domino quadraginta noctes et panem non comedit et
                        vinum non bibit</quote>, et Deuteronomii cap. 9. vers. 9. de se ipso
                    loquitur <persName>Moyses</persName>: <quote>et perseveravi in monte quadraginta diebus et
                        quadraginta noctibus panem non comedens et aquam non bibens.</quote> In
                    quibus Textibus Interpretes unanimiter conveniunt, quod sub pane et aqua omne
                    alimentum et potum intellexerint, quin vero infinita Christi sapientia, quo
                    carnem suam manducandam gratissimam nobis reddat in Eucharistia, panem elegit:
                    Imo dubitandum non est, quin Regnum infernale pro tentando Christo diabolum ex
                    omnibus sagacissimum elegerit, hic dum Christum suspicatus est ut Dei filium,
                    utique omne sensuum et consequenter etiam gustus acumen in eo praesumpsit, et
                    dum esurientem scivit, dixit ei, si filius Dei es, fac, ut ex his lapidibus
                    panis fiat: non dixit, ut fiat haedulus, agnus, bos, cervus, perdix, phasianus
                    etc., sed panis, ergo extra dubium posuit, quod panis odore, sapore, virtute
                    vires perditas restituendi omnem carnem superascendat. Et ecce, his non
                    obstantibus, quid mirum, dantur in Christicolas, qui haebreorum more in deserto
                    sapidissimum manna ut cibum levissimum abhorrentium ollas aegyptiacas caepis et
                    allio foetentes anhelarunt: ac tandem vitam, quae summum alias pretium est,
                    avida cothurnicum ingestione cum morte commutaverunt, qui, inquam, pisces et
                    vegetabilia nauseantes <pb xml:id="B1r"/>carnem, carnem, carnem efflagitant.
                    Quoniam vero Catholici et exacti praeceptorum Ecclesiasticorum observatores
                    nihilominus audiri volunt, scientes nullum Ecclesiae praeceptum sub peccato
                    moratli obligare cum notabili sanitatis, multo minus vitae detrimento, hinc
                    turmatim Medicos avolant, qui testentur, ut ob sanitatis vel vitae periculum a
                    praecepto jejuniii sint excusati vel merito dispensandi.</p>
                <p>Et en, Medicum, ut <persName>Pilatum</persName>, si annuit, peccati mortalis, ac si ipse comederet
                    carnes, participem se facit, si negat, ut impius, crudus, omnis charitatis erga
                    proximum inops, et ita Praxeos Medicae, quae in charitate fundatur, inhabilis
                    per totum orbem divulgatur et diffamatur, quae diffamatio est eo major, quo
                    talia subjecta suae conscientiae magis incuria sunt.</p>
                <p>Hoc certum et apud omnes Theologos et Canonistas indubitatum est solas molestias
                    a cibis esurialibus oriundas ab integro praecepto jejunii non excusare; quia
                    enim Ecclesia, quae primariam habet animae curam, intendit carnis macerationem,
                    ut per eam spiritus confortetur, solas corporis tristes sensationes non tantum
                    non fugit, sed potius petit, etsi etiam ventriculus cibos esuriales omnino non
                    digereret, quod indigestum est, per laxantia evacuari et digestio per
                    medicamenta stomachica promoveri, et si acidum praevaleret, hoc per absorbentia
                    utique tolli potest, ut integra imperanti Ecclesiae obedientia praestetur, nulla
                    vero exemptio, nisi actuale adsit vitae periculum, locum habet, ubi vero prudens
                    est imminentis periculi praesumptio, legitimus est dispensationis locus.</p>
                <p>Primo ad specialia vero descendendo, non solum ova, sed etiam carnes comedi
                    possunt in Idiopathicis et habitualibus cephalalgiis tam continuis quam
                    periodicis, etiamsi sint sine febre, ejusmodi enim dolor requirit tale
                    nutrimentum, quod facile concoquatur et stomachum retardando descensum et
                    distributionem non aggravet, quod parum excrementi habeat, quod evaporatione
                    careat, et quod praecipue pituitam in capite adaugere <pb xml:id="B1v"/>non
                    valeat, quod si vero talis patiens sit stomachi robustioris, licet caro
                    concedatur, tenetur tamen ad unicam refectionem et horam determinatam.</p>
                <p>Secundo idem sentiendum de morbis nervos occupantibus, uti est apoplexia,
                    epilepsia, paralysis, stupor, spasmus, vertigo, memoriae lapsus, torpor; cum
                    facile succedere possit, ut a cibis, quibus in jejunio utimur, multa pituita
                    generetur et alii excrementii humores, qui levi modo graves morbos graviores
                    facere et ad salutem et mortem ancipites cum certitudine lethales reddere et
                    leviores etiam reddere graves possunt. Caro etiam concedenda tempore
                    intermissionis ob timorem verisimilem, ne ex ipsius jejunii culpa revertantur et
                    deteriores fiant.</p>
                <p>Tertio pariter a jejunio excusat omnis delirii species, tum ob ipsum morbum, tum
                    quod meritorum delirantes non sint capaces in ipso paroxismo: extra eum vero, si
                    nulla adsit suspicio reliquiarum morbi, ad omne jejunii genus ut sani tenentur,
                    praesentibus vero reliquiis stricte sani dici non possunt, adeoque ad jejunium
                    quadragesimale non tenentur, quia cibi esuriales continuati humores delirium
                    foventes, maxime melancholicum, adaugent. Timor vero futurae insaniae excusat a
                    qualitate ciborum, non vero a jejunio, quia, si homo a jejunio insaniret ac
                    jejunium esset causa insaniae, absque dubio praeponeret mediocre bonum multo
                    meliori et numero et conditione, ab omnibus enim operibus bonis impediretur.</p>
                <p>Quarto nec minus insignes oculorum morbi, ut longae et pertinaces ophthalmiae,
                    lippitudines, suffusiones, glaucomata, amauroses etc. unius vel utriusque oculi,
                    nisi sint omnino confirmati, excusant a qualitate ciborum, non vero a unitate
                    refectionis nec ab hora determinata; cum enim cibi quadragesimales, ubi impura
                    corpora offendunt, crassius alimentum subministrent, et maxima ex parte vaporosi
                    sint et facillime caput repleant, et cum in Stomacho diutius commorentur ob
                    coctionis difficultatem saltem secundum plurimum, hinc facile est tales morbos
                        <pb xml:id="B2r"/>adaugeri, ita, ut in perfectam caecitatem terminentur: at
                    vero, si morbus sit confirmatus et incurabilis neque a praecepto ulterius
                    destrui posset, nulla amplius subest excusationis ratio.</p>
                <p>Quinto omnes pectoris morbi, dummodo sint notatu digni, utut sint sine febre
                    (secus enim jam febris excusat), ut omnes species asthmatis, tussis molesta et
                    pertinax, haemoptoe, empyoma etc. tam praesentes quam imminentes, sunt legitima
                    causa impediendi jejunium qualecunque tam quadragesimale quam quatuor temporum
                    et vigiliarum. Ex Sententia enim <persName>Hippocratis</persName> Sect. 5. Aph. 24. <quote>frigidum
                        inimicum pectori</quote> et cibi esuriales selectiores, ut pisces, sint
                    frigidi et cum multa excrementitia humiditate. Huc tamen non referendus omnis
                    catharrus, sed debet esse insignis, salsus, diutinus cum aspredine in pectore,
                    dolore et morsu, et consequenter cum periculo nisi phthiseos et vasorum
                    rupturae, saltem asthmatis. At si catharrus sit crassus, non excusat a
                    jejunio.</p>
                <p>Sexto morbi omnes pectoris, ut ejus tremor, cardialgia, syncope, tam praesentes
                    quam prudenter timendi ab omni jejunio excusant ob partis affectae praestantiam,
                    quia exiguunt cibos facilis digestionis et distributionis et paucorum
                    excrementorum, et saepius, sed parca manu exhibendos.</p>
                <p>Septimo omnes insignes affectus stomachi, ut cardialgia, lypothimia, morsus,
                    inflatio ab omni jejunii obligatione eximunt, tam qualitate quam tempore quam
                    unitate refectionis, frigidi enim tales sunt, et sic nec pisces nec multum pro
                    vice tollerant et in pessimos possunt degenerare morbos.</p>
                <p>Octavo epatis, splenis etc. rebelles et contumaces obstructiones, tumores,
                    cachexiae, hydropis species tam incipientes quam confirmatae, affectiones
                    melancholiae et hypochondriacae insigniter exercentes ob copiam humorum, calorem
                    viscerum et flatus excusant; quia neque olera neque fructus nec legumina concedi
                    possunt.</p>
                <pb xml:id="B2v"/>
                <p>Nono Renum vitia et vesicae, quae excretioni urinae insigniter incommodant, ut
                    debilitas, obstructio sive a phlegmate sive a calculo, gonorrhaea vera,
                    sanguinis mictus, diabetes, stranguria, ischuria, dysuria etc., legitime
                    impediunt hominem a jejunio; nam absque periculo majoris mali non possunt sic
                    affecti uti cibis quadragesimalibus, qui pituitam multam generantes et maxime in
                    corporibus morbosis causam praebent majori morbo, consultum tamen est pluribus,
                    ut horae determinatae et unicae refectioni acquiescant.</p>
                <p>Decimo febres omnes (excepta ephemera), sive sint essentiales sive symptomaticae,
                    sive continuae sive periodicae et intermittentes ab omni jejunio excusant, etiam
                    tempore intermissionis, quia causa morbifica latitat et potest transire in
                    continuam, licet aliqui solis ovis possent esse contenti.</p>
                <p>Undecimo morbi cutanei, qua tales, quatenus respiciunt decorem, nullatenus
                    excusant, respectu vero causae, si humor est atrabilaris, salsus, melancholicus
                    vel pruritus intollerabilis, somnum non concedens vel sitim excitans excusat a
                    ciborum qualitate, non vero ab unica refectione nec ab hora determinata, imo
                    vero si possunt ali piscibus recentibus, ranis et cancris, simul sunt
                    medicamenta, vel saltem ova concedenda, quin carnis sit necessitas, nisi leprae
                    species vel febris conjuncta, ubi sola febris, ut dictum, excusat.</p>
                <p>Duodecimo morbi articulares, Podagrici, qua tales, nisi torpus sit imbecille, et
                    possunt habere cibos esuriales nobiliores, non excusant a nullo praecepti
                    articulo, quia pisces potius edulcorant et abstinentia sola sine applicatione
                    medicamentorum multi fuerunt a morbis articularibus et podagra integre
                    curati.</p>
                <p>Decimo tertio neque morbus gallicus, qua talis, nisi secumferat symptomata, de
                    quibus prius fuit facta mentio, quia morbus qua talis nullum secumfert
                    periculum, sed solum periculum dependet a symptomatibus.</p>
                <pb xml:id="B3r"/>
                <p>Decimo quarto vulnera omnia periculosa, sive sint cum, sive sine febre, et ulcera
                    maligna et cachoetica legitime a jejunio excusant, quia requirunt succum
                    nutritium selectissimum, si vero etiam sint profunda, sed sine periculo vitae,
                    nequaquam praecepto Ecclesiastico aliquid praejudicant.</p>
                <p>Decimo quinto valetudinarii habituales, qui de facili aegrotant, vel qui perpetuo
                    aliqua corporis valetudine detinentur, ut stomachici, epatici, lienosi,
                    hyppochondriaci, viscera obstructa habentes et herniosi, mulieres hystericae, a
                    jejunio jure fieri possunt immunes, quia ejusmodi ob ciborum qualitatem et
                    victus mutationem facile morbum contrahunt: herniosis vero sola caro concedenda,
                    observatis caeteris praeceptis.</p>
                <p>Decimo sexto mulieres utero gerentes, quocunque gestationis tempore, puerperae
                    per totum puerperium, nutrices actualiter lactantes non modo ad jejunium non
                    tenentur, sed jejunantes peccant, si adversi quidpiam conceptui vel foetui
                    contingit. Quod si vero a jejunio nihil adversi observant, jejunando non
                    peccant, sed peccant non jejunando.</p>
                <p>Cum vero Ecclesia non tantum in quadragesima, tempore angariali et pro feriis
                    festorum majorum injungat cibos esuriales, sed insuper unicam tantum admittat
                    refectionem et illam modo statutam prandii horam, plurimi sunt, qui abstinentiam
                    a carne quidem observant, sed uni refectioni et praefixae horae acquiescere
                    nolunt, centenas afferentes querelas. Quod si vero hi antiquiora evolvent
                    temporum monumenta, invenient sub primis Ecclesiae catholicae institutis eum
                    fuisse fervorem, ut non tantum sub unica et quidem tempore caenae facta
                    refectione a carne abstinuerint, sed etiam a vino et quocunque alio spiritus
                    recreante potu, sed sola simplici aqua contenti vixerint, supersedendo vanis
                    querelis potius laudabunt modernae Ecclesiae benignitatem, quae non tantum
                    concedit usum vini, potus Chocholati, Thee, Caffee etc., sed admittit etiam
                    jentaculum vel collatiunculam, ut vocant, quae tamen nullam habeat formam
                    mensae, adeoque non <pb xml:id="B3v"/>sit operosa in parandis jusculis vel actu
                    calidis, sed consistat in leguminibus, fructibus, pisciculis frigidis,
                    infumatis, pane. Et quorum quantitas simul sumpta non excedat sex vel ad summum
                    octo uncias, vel prout plures non injuste docent, quintam vel ad summum quartam
                    caenae justae partem: a quo praecepti articulo tamen eximit laborantes, pauperes
                    et valetudinarios. Labor autem sit tantus, ut non tantum spiritus, sed etiam
                    humores et ipsam carnem absummat, quales sunt itinerationes necessariae vel
                    etiam piae voluntarie assumptae cum aedificatione proximi, sed pedestres saltem,
                    ad duo millaria vel equo aut curru ad aliquot dies extensae, item labores
                    rusticorum, metalla fodentium, ligna scindentium, fabrorum, scrinariorum etc.
                    mechanicorum. Quorsum vero non pertinent labores sedentarii, ut pictorum,
                    sutorum, sartorum etc., nec vero solos intelligit labores corporis, sed etiam
                    mentis, si sunt magis intensi et ad novas veritates inveniendas vel eruendas,
                    uti sunt Professorum in altioribus facultatibus, vel si sunt longius intensi, ut
                    sunt Professorum Gymnasii, maxime si sunt juncti cum motu corporis, ut
                    concionatorum, nec tamen extendendus hic labor ad omnes meditationes, quas
                    habent auditores et discipuli.</p>
                <p>Paupertas autem excusat in illis, qui media non habent, quibus se sustentent, sed
                    comedunt, quantum et quando ex charitate aliorum habere possunt.</p>
                <p>Adversa valetudo eximit, si vel ventriculus ejus est sensibilitatis, ut jejuni in
                    cardialgiam, dolorem capitis, vertiginem vel animi deliquium incidant, quales
                    ventriculos Graeci picrocoli dicunt, vel in quibus ventriculis tantam
                    capacitatem non habet, ut eam simultaneam ingestionem capiat, qualis pro una
                    refectione par est, quibus accedunt puerperae, lactantes et gravidae, non adeo
                    pro se, sed potius ratione foetus, quem alunt vel in utero vel uberibus suis, et
                    qui praecepto non subjacet.</p>
                <p>Excipit etiam Ecclesia ab hoc praecepti articulo aetates et quidem, quae vel
                    Juvenili, adeoque vigesimo secundo est minor, vel virili est major, adeoque
                    senectutem, quae incipit anno <pb xml:id="B4r"/>sexagesimo, si vires sibi
                    fractas sentit, secus senex, si vegetus est, non facto annorum computo ad
                    obligationem tenetur, obligatio enim praecepti semper manet in possessione et
                    minus certum est, an sub anno sexagesimo vires deficiant, quam certum est, quod
                    ante annum vigesimum primum corpus non sit completum et adultum. Ab hora vero ab
                    Ecclesia determinata, quae prius fuit vespertina, modo vero, ut homines ob
                    ventriculi jejuni vacuitatem a suis negotiis minus impediantur, mutata fuit in
                    meridianam, recedere possunt primo famuli, qui habent, ut horam prandii
                    impendant, ad suum qualecunque famulitium. Secundo qui jejuni somnum capere non
                    possunt, in quibus haec memorata minoris sunt intensionis, cum dubio tamen
                    prudenti, quin sanitatem laedant, Ecclesiae honorem exhibeant, et ut
                    dispensationem obtineant, laborent.</p>
                <p>Jejunium poenale fit ad Intentionem Judicis modo magis, modo minus strictum, et
                    causas excusantes ac dispensantes habet easdem ut jejunium Ecclesiasticum
                    praeceptivum, quia tale jejunium nunquam injungitur cum periculo mortis vel
                    evidenti destructione sanitatis.</p>
                <p>Jejunium suasorium cum consistat in mutuo contractu, tenetur quivis servare, in
                    quantum potest, et in quantum vult meritorum Christi capax fieri vel cum
                    consensu Ecclesiae jejunium in aliud bonum opus commutare.</p>
                <p>Jejunium tandem naturale seu Eucharisticum est a coena, quae sit trihorio ante
                    mediam noctem, usque ad sumptionem Eucharistiae abstinentia ab omni cibi et
                    potus genere,<quote> ne</quote>, ut habet Consilium Matisconiense 11. Can. 6.,
                        <quote>Coelesti et spirituali cibo terrestris praeponeretur</quote>: Quod
                    utique requirit summa, quam Creatori nostro debemus, veneratio: hinc ad hujus
                    jejunii factionem requiritur, ut substantia illo die vel saltem trihorio ante
                    principium illius diei fuerit ingesta, et ut illa substantia habeat rationem
                    cibi vel potus. Ex quo eruunt, ut, si musca involaret in os et deglutiretur, vel
                    substantia v. g. carnosa dentibus <pb xml:id="B4v"/>impacta deglutiretur, vel
                    carbones, creta, calx etc., quae non habent rationem alimenti, assummerentur,
                    quod jejunium non frangat, neque ob eandem rationem masticatio vel suffitus
                    tabacci. Et haec ipsa decentia exigit, ut post assumptam Eucharistiam, et donec
                    species Eucharisticae sint destructae, nulla fiat nec exscreatio neque
                    expectoratio, minus vomitus.</p>
                <p>Utut vero haec vera videantur fundamenta theologica, quibus Medicus tuto et
                    secure confidere potest, nihilominus cum res sit majoris momenti, etiam tuam,
                    Colendissime Collega Sarcophile, expiscari volui sententiam, ut, si et mecum
                    sentias, in mea doctrina magis confirmer. Si eam dubiam vel omnino alienam
                    facias, at tertium tanquam arbitrum confugiamus: et hunc in finem, si equidem
                    tibi placeret, omnium primum et omni exceptione majorem eligerem Venerabilem
                    nostrum Decanum et Seniorem Theophilum scilicet Veronensem.</p>
            </div>

            <div>
                <head>Sarcophilus.</head>
                <p>Plurimum observande Collega Sarcophibe, non parum doleo tot Scommata plane
                    effronter in selectissimam nostram sponsam (Medicinam puto) effusa, quorum
                    nullus, imo infinitus est numerus, et dolerem magis, si hoc fatum tantum nostram
                    exspectaret facultatem, sed singulis horis idem experitur Doctrina et Polemica
                    et Politica et Theologica et Juridica et Philosophica et quaecunque mechanica,
                    nulla tam alta, quam fulmina haec non feriunt, nulla tam humilis, quam non
                    inferius premunt, nulla tam nitida, tam pura, quam non coinquinant Zoili
                    scommata. Et cum nulla hactenus potuerit effugere, satius est patienter
                    tollerare, quod averti non potest. Satis solide vero haec refutasti scommata,
                        <pb xml:id="C1r"/>quam arduum sit studium Medicum, nemo satis declarare
                    potest, qui non magis profunda ejus penetralia subiit: sufficit, quod
                    <persName>Hippocrates</persName> Cous, qui doctrinam suam Medicam eo evexit, ut ab Atheniensibus, qui
                    sua aetate erat populus cultissimus, promeritus fuerit divinis affici honoribus,
                    quod, inquam, hic <persName>Hippocrates</persName> suum libellum, quem vocavit Aphorismos, quod opus
                    tota hactenus obstupuit sua posteritas et non minus obstupescet nostra, ita
                    inchoet: <quote>Ars (Medica) longa, vita brevis</quote>, adeoque doctrinam hanc
                    ipsa vita longiorem pronuntiaverit et nulli spes sit, ut illam plane consummatam
                    sit possessurus. Cavendum tamen, ne ad ejusmodi scommata ansa detur, et doctrina
                    Medica, praesertim, quae publicum respicit, sana et solidissima conservetur, et
                    nullus negare possum, quin plurima mihi adhuc dubia de tua, quam modo
                    tradidisti, doctrina circa praeceptum Ecclesiasticum in observando jejunio
                    supersint, cum non satis cum fundamentis medicis conveniant, si cum mente
                    Ecclesiae, quantum de ea constare potest, una lance librentur.</p>
                <p>Supersedebo vero dubio, quod nonnulli, qui etiam summum Pontificem ut Christi in
                    terris Vicarium venerantur, movent, utrum scilicet Christi Vicarius posset
                    aliquid praecipere sub onere peccati mortalis. Cardo dubii vertitur in eo; cum
                    peccatum mortale aequiparetur crimini laesae Majestatis et Majestas Divina
                    offensa sit infinita, ergo malitia peccati mortalis est infinita: jam utut
                    cujuscunque Imperii Vicariis datum sit statuere leges et suos subditos ad eas
                    observandas sub gravissimis poenis adstringere, nunquam tamen transgressiones
                    legum Vicarii eo habentur, sed longe inferiores sunt quam crimina laesae
                    Majestatis et transgressiones legum, quae ab ipso absoluto Domino statuuntur.
                    Hinc prout peccatum mortale et transgressiones legum Divinarum involvunt
                    malitiam infinitam et infinitum non capit magis nec minus transgressiones
                    praeceptorum Ecclesiasticorum, ut longe inferiores non possunt esse malitiae
                    infinitae; quod dubium, eo quod forum Medicum nullo modo tangat, <pb xml:id="C1v"/>nullus etiam movebo, sed eo ipso, cum Christus dixerit:
                        <quote>Quidquid ligaveris in terra, erit et ligatum in coelo, et quidquid
                        solveris super terram, erit et solutum in coelis</quote>: et eligerem potius
                    esse solutus in coelis quam in eo ligatus transferri in ignem Gehennae,
                    praeceptis Ecclesiasticis sponte me subjicio, eo magis, quia adeo benigna est,
                    ut neminem ad servanda sua praecepta obliget cum vitae periculo neque cum satis
                    notabili corporis vel sanitatis detrimento, et eo ipso decisum non est, an non
                    Medicus, qui prudenter praevidet se fore diffamandum, cum fama et vita pari
                    passu ambulet, vel praxin suam, ad quam positivum habet Jus, et quae ad vitam
                    suam sustentandam est necessaria, etiam ex minori causa schedulam attestantem
                    formare possit, quo salvatur honor Ecclesiae, et praeoccupat damnum sibi
                    emergens; consulat proinde sibi, quisquis tanta importunitate urget.</p>
                <p>Quo vero innotescat, an sit majoris vel minoris momenti, opus est, ut in prima
                    fundamenta fiat inquisitio, et quidem in Praecepti finem, quia finis praecepti
                    est regula observationis legalis.</p>
                <p>Dicis itaque finem primarium Jejunii Ecclesiastici esse macerationem carnis, quod
                    si vero cibi esuriales, ut jactas, sunt adeo sapidi, tam boni et constantis ac
                    corruptioni resistentis succi, quomodo poterit per eos caro macerari? Sed
                    respondes per macerationem carnis non intelligi ejus extenuationem et plenariam
                    consumptionem, sed talem ejus refraenationem, quo minus motu luxuriante insurgat
                    versus spiritum, sed ecce, quam gratis haec dicis, si Medicum te profiteris. Dic
                    enim primo, vel fiet haec refraenatio per abstinentiam a carne, cur hujus usum
                    non concedis senibus decrepidis, in quibus hic finis cessat? Si quaeris hanc
                    refraenationem per unicam refectionem: Cur hoc praeceptum non injungis
                    adolescentibus ab anno decio quarto usque ad vigesimum primum, ubi tamen motus
                    iste est maximus, praesertim in posteriori triennio, et quantum concernit <pb xml:id="C2r"/>unam refectionem, an nescis corpus humanum et praesertim
                    sanguinem in continuo versari motu resolutorio, qui, si ultra consuetum tempus
                    durat, quin accedente novo chylo dulcificetur, transire in acrimoniam, quae
                    spiritus ad quaevis inhonesta allicit, id quod non tantum in homine, sed etiam
                    animalibus brutis observare est: dic secundo, an non illa substantia magis
                    concitat spiritus genitales, quae majorem continet virtutem sui multiplicativam,
                    an non haec major est in vegetabilibus et praesertim seminibus, ex quibus
                    conficitur panis, in fructibus et piscibus, qui ovulorum suorum numero animalia
                    carnosa decuplum excedunt. Dic tertio, cur infinita Dei providentia et sapientia
                    ante universale diluvium non generi humano dedit instinctum ad comedendas
                    carnes, nisi quia tunc intendit ad ejus multiplicationem, cum vero tunc fuerint
                    abusi, et quidem sine carne, post diluvium, ubi intentio illa cessavit, primum
                    introductus fuit carnis comedendae usus. Et miraris adhuc, quod dubitem, an iste
                    a te propositus finis sit genuinus etiam Ecclesiae.</p>
                <p>Nec minus suspectus est alter finis, quem, ut profers, in hoc praecepto
                    Ecclesiastico sibi proposuit Sancta Mater Ecclesia, qui est, ut simul sanitas
                    conservetur. Quid, quaeso, in nostro Climate, ubi terra et aqua frequenter ad
                    mensem Aprilem usque sunt glacie occupatae, olera vel ob longam conservationem
                    jam marcida vel pruina, quam quasi quotidianam habemus tempore quadragesimae (de
                    jejunio enim quadragesimali maxime controvertitur) infecta, quid de leguminibus,
                    fabis, phaseolis, lentibus, pisis poteris boni eruere, quod vel humores
                    edulcoret vel fibras consolidet vel spiritus restauret, quid de piscibus per
                    quinque vel sex menses in piscina sine alimento sibi congruo servatis et jam
                    emaciatis tibi promittis, quid de piscibus alienis fumo induratis vel muria
                    conditis, quid de secali, hordeo, frumento saracenico vel turcico sanitati adeo
                    congruum est exspectandum: solum denique triticum est, quod veram alimenti
                    rationem habet, sed neque solo, ut ipsa aeterna veritas fatetur, pane vivit <pb xml:id="C2v"/>homo, et insuper illud nobilioribus et pinguioris bursae est
                    reservatum, et cum praeceptum statuas universale, a quo nemo excipitur ab anno
                    septimo nisi vel mechanico vel litterario motu occupati vel pauperes, qui ex
                    aliorum charitate vivunt, vel infirmi: quid cum illis agendum, qui vitam agunt
                    sedentariam, quorum reditus se neque ad triticum, minus ad pisces extendunt, an
                    tales moraliter sani se exponant periculo infirmitatis, ut officio suo non
                    amplius fungi possint cum praejudicio sui, suae familiae et non raro totius
                    publici.</p>
                <p>Sed refers per hoc sanitati consultum iri, ut saltem unica fiat refectio, ut, si
                    qui cibi esuriales difficilioris sint coctionis, beneficio temporis corrigantur,
                    et dum tempus vacat longiori resolutioni, exinde optimus emergat succus
                    nutritius et copiosissimi ac genuini spiritus ad salutem animae et corporis
                    proficui. Sed quale artificium tibi constat, ut ex aqua simplici elicias
                    spiritum, ex musto insipido vel acido vinum dule meracum, si in his alimentis
                    nullus continetur bonus succus vel spiritus, quid tempus poterit contribuere,
                    imo vero evidenter nocet, eo quod quidem non adeo paucae insint particulae
                    activae, sed illae haeterogeneae et motus motui spirituum nostrorum refractarii.
                    Secundo cum in nostra regione subjecta a teneris sint educata saltem cum duplici
                    refectione, quantum consuetudinis immutatio praejudicet sanitati, legimus in
                    <persName>Hippocratis</persName> libro de veteri Medicina, numero decimo nono et vigesimo, et quantam
                    vim habeat non tantum sanitatem destruendi, sed etiam occidendi, legi potest in
                    eodem libro, numero decimo quinto. Et quantum praeterea hic nunquam satis
                    laudandus senex rationem habeat consuetudinis, legere poteris in libello
                    superius laudato, qui venit sub nomine aphorismorum, et quidem in sectione
                    prima, aphorismis decimo sexto et decimo septimo. Item in sectione secunda,
                    aphorismo trigesimo octavo, et ejusdem sectionis aphorismis quadragesimo nono et
                    quiquagesimo. De Aristotele nota est sententia: ab asuetis non fit passio; ergo
                    fit ab inasuetis: <pb xml:id="C3r"/>per hoc autem praeceptum non tantum
                    consuetudinis fit immutatio circa ciborum qualitates, sed etiam circa unicam
                    refectionem, et quidem hora paucissimis consueta.</p>
                <p>Damnas, mi Sarcophibe, carnes, lac, butyrum, caseum et ova ut putredini obnoxia,
                    et iis praefers vegetabilia et pisces, sed facile tibi cedam, si mihi ostendes,
                    quod vegetabilia ab utero suae matris evulsa et saltem per septimanam conservata
                    ejusdem sint saporis, odoris et gratiae, uti sunt recenter a terra collecta.
                    Cedam libenter, si expertus fuero, quod pisces extra suam aquam longioris sint
                    durationis quam caro, lac, ova etc. Tantis encomiis ornas vegetabilia et pisces,
                    ut palato arridentes et non minus delicatos quam sanos. Et hoc tibi concessero
                    in plagis meridionalibus, ubi datum fuit hoc praeceptum, ubi sub medio Januarii
                    jam protuberant herbae, in Februario florent, ubi pretio congruo haberi possunt
                    pisces recentes Marini. Sed vis hoc Decretum esse universale, quod non minus nos
                    obligat, qui, ut superius fuit insinuatum, tempore quadragesimae, praesertim si
                    haec ante medium Februarii incipit, aquas et terram habemus profunde glaciatam,
                    et hoc non raro usque ad ipsum Pascha. An ergo nos utpote a sede Sanctae Matris
                    magis remoti nullam meremur benignitatem, et ut nostrae sanitatis habeatur
                    ratio? Jactas etiam in quadragesima et jejunio angariali tempus aequinoctiale
                    scilicet et solstitia ut sanitati maxime opportuna, cum natura in his etiam
                    quandam subeat mutationem, sed tempus vernale forte ideo, quia sub tempore
                    hyemali, ubi ventres juxta <persName>Hippocratem</persName> in sectione prima, aphorismis decimo
                    quinto et decimo octavo, sunt calidissimi, et uberior victus concedendus, et
                    vicissim dum aeris inclementia domo discedere non permittit, motus minor fuit et
                    sic uberrimae cumulantur cruditates, quae tempore vernali commotae sui
                    excretionem postulant, et ad hanc commendas ut opportunum exhibere olera,
                    legumina, pastas farinaceas, pisces vel exsuccos vel emaciatos muria et sale
                    conditos, an in tempore vernali, in quo juxta aphorismum ultimo citatum <pb xml:id="C3v"/>principium vitale cibos, excepta hyeme, omnium facillime fert,
                    opportunam habes per continuas viginti tres horas ob omnibus cibis abstinentiam.
                    His accedit, quod tempore quadragesimali coelum plerumque sit pluviis vel omnino
                    nivibus turbatum, rarius serenum, quod transpirationem inhibendo generandis
                    cruditatibus favet. Jejunium angariale quod concernit, scio equidem <persName>Hippocratem</persName>
                    multum aestimare has temporis mutationes; unde in libro tertio aphorismorum
                    cujuslibet stationis morbos recenset, et non paucos vernales: in libro vero
                    epidemicorum suadet, ut tempore aequinoctii vel solstitii nullae fiant venae
                    sectiones vel exhibeantur medicamenta, quae majorem facerent in corpore
                    mutationem, et tu consulis tantum in ciborum qualitate et quantitate a longiori
                    tempore inducta consuetudine recessum.</p>
                <p>Audivimus jam rationes, quibus Jejunii Ecclesiastici salubritatem nobis
                    persuadere conatus es, quas corroboras experientia, dum primaevi Christicolae
                    non tantum, sed moderno etiamnum saeculo magnus numerus sit utriusque sexus
                    Religiosorum, qui non tantum hoc jejunium, sed praeterea alias non leves
                    austeritates sancte observant, quin vel levissimum habeant sanitatis suae
                    dispendium, sed eos numerent annos, qui Saecularibus et Laicis ac delicate
                    viventibus sunt perquam rari.</p>
                <p>Stringeret non parum hoc a te productum argumentum, praesertim Medicos
                    dogmaticos, qui soli utut satis splendidae diffidunt rationi, nisi ea ab ipsa
                    confirmetur experientia: stringeret equidem, confiteor, si eandem cum nostris
                    antecessoribus haberemus educationem, stringeret modernum saeculum, si aeque
                    robustas cum Religiosis, cujuscunque tandem sint sexus, fibras haberemus, si a
                    teneris hic jejunandi introductus fuisset habitus, sed si in memoriam revocamus
                    nostrorum atavorum filios suos educandi morem, non mirum, quod plura sine
                    incommodo sustinuerint, quae nobis sine vitae periculo nec quidem tentare licet.
                    Sed age, Sarcophibe, si filium habes, vel <pb xml:id="C4r"/>filiam, caeteris
                    omnibus virtutibus praeditum, sed tenerum, valetudinarium et jam annis
                    adolescentiae majorem, offer hunc tuum filium cuidam Praesuli vel cujuscunque
                    saltem magis austerae religionis cujuslibet sexus Antistiti, ut in suam
                    religionem suscipiant, audi, quantae in promptu aderunt excusationes, imo
                    videbis decem alios doctrina et virtute minus conspicuos in sinus Religionum
                    admitti, modo corporale adsit robur, et hoc quidem prudenter, sed hoc ipso
                    docemur non omnibus aeque eandem quadrare austeritatis regulam: quin potius
                    mirandum, quod inter viginti, imo triginta firmi corporis Religiosos praeter tam
                    exactam diaetae rationem tamen vix unus septuagesimum excedat annum; et si nemo
                    cum hoc jejunio possit subsistere et senectutis annos attingere, praeceptum non
                    esset sanctum, non Matris, sed inhumanum, sed novercae, quae filiorum suorum
                    mortem intenderet.</p>
                <p>Jam utut neuter a de adductus neque primarius neque secundarius finis per
                    fundamenta Medica inquisitus subsistat et experientiam habeat sibi contrariam,
                    nihilominus hanc legem ut universalem ita proponis, ut omnes ab annis pueritiae
                    sub peccato mortali ab abstinentiam a carne adstringat, qui nullo et quidem
                    proximo vel tantum ex prudenti praesumptione timendo vitae periculo detinentur.
                    Imo licet ventriculus resolvendis cibis esurialibus par non sit, ab hac lege non
                    eximendus, sed eo tenendus, ut cruditates prius congestas per medicamenta
                    evacuet, hinc primo stomachum ad dirigendum disponat. O duram orthodoxae, vix
                    non dixissem, haeterodoxae Religionis sortem! An hoc praeceptum matris, an
                    truculentae potius homicidae? Sed quid dico? Fallor, quod dixi, revoco: longe
                    alia est Sanctae et pientissimae Matris Ecclesiae mens, quae per sincerissimum
                    suum interpretem Divum Thomam Aquinatem Doctorem Angelicum ita se explicat, qui
                    2. 2. quaest. 88. art. 2. ad tertium ita determinat: <quote>abstinentia non est
                        Deo accepta, nisi in quantum est opus virtutis, at abstinentia in tantum est
                        opus virtutis, in quantum cum discretione <pb xml:id="C4v"/>fit, ut scilicet
                        concupiscentia refraenetur et natura non nimis gravetur, ita, ut, si in
                        observatione alicujus voti vel jejunii magnum vel manifestum gravamen quis
                        sentiret et non esset facultas recurrendi ad superiorem, non debuisset homo
                        tale votum (et consequenter nec jejunium) servare.</quote> Sed hoc
                    praeceptum, ut prius experietur Medicinam, est Sarcophibi. Et prout Schommata
                    sunt dictamen invidiae, ita suspicionem merito movet talem legem esse dictamen
                    avaritiae. Et confitere ingenue, an certam polliceris opem et securus es, ut
                    limpham gastricam jam prius labefactatam et fibras in tono suo laesas et per
                    Medicinam spiritus turbantem, fibras crispantem, limpham colliquantem adhuc
                    magis offendas, ut, inquam, haec omnia restituas cito, tuto et jucunde, et si
                    tali instructus esses medicamento, de quo tamen valde dubito, dic mihi, an ideo
                    profunde te ipsum vulnerares, quia balsamo donatus es, quod brevi temporis
                    spatio etiam vulnus gravissimum consolidaret, sed prudentiorem te judico; nemo
                    igitur, cujus ventriculus cibos esuriales non suscipit et hujus certior est
                    factus, ad periclitandum medicamentum est tenendus.</p>
                <p>Dum vero agis de specialibus affectibus, qui a jejunio eximunt, statim in primo
                    puncto confiteris cibos esuriales, a quibus etiam selectos non eximis, resistere
                    resolutioni et distributioni, esse magis excrementitios, vaporosos, flatulentos
                    et pituitam in capite augere, ob quam rationem ab illis ad carnes in affectibus
                    capitis esse transgressum faciendum. Quod idem confirmas in puncto secundo et in
                    tertio, addis cibos esuriales etiam augere humores melancholicos, et ita a
                    praecepto eximere eos, ubi timor est insaniae vel alterius delirii, in quibus
                    omnibus facillimus tibi accedo, amarem tamen informari, an, cum haec ratio
                    solvat praeceptum, quoniam bonum mediocre praeponeret multo meliori et numero et
                    conditione, an non, inquam, haec ratio magis excusaret eos, qui publico
                    funguntur officio, ut Consiliarii, Concionatores, Advocati, Medici et alii
                    officiales, et si ab usu ciborum esurialium, qui phlegma et
                        <corr>melancholiam</corr>
                    <pb xml:id="D1r"/>generant, sentiunt se minus habiles, et ita praejudicium
                    fieret publico vel etiam privato. In tuo enim casu saltem unam laedit personam,
                    in meo vero plures, et subinde totum publicum, imo emergere posset damnum
                    irreparabile.</p>
                <p>In Puncto quarto miror, quod non recordatus fueris morborum aurium et dentium,
                    cum illarum actio non minus pro conversatione humana, imo pro salute Animae et
                    horum pro sanitate tuenda sit necessaria quam oculorum, et ciborum esurialium
                    usus amborum actionem destruere potis sit.</p>
                <p>Quoad Punctum quintum, si Catarrhus licet sit crassus, sit habitualis et
                    Chronicus, excusat etiam ab unica refectione, quia inducit fibrarum pulmonalium
                    flacciditatem, nec tantum licet una vice ingerere, ut pro tota die et nocte
                    sufficiat.</p>
                <p>Circa Punctum octavum meretur addi, ubi sanguinis in ramificatione venae portae
                    et limphae circulus in mesenterio non rite procedit, quia utriusque motum cibi
                    esuriales, sive sint piscibus sive oleribus sive leguminibus sive ex pasta
                    farinacea, hebetant.</p>
                <p>Quoad Punctum nonum in paroxismo nephritidis, gonorrheae, diabetis, stranguriae,
                    ischuriae, dysuriae vix possibile est uni refectioni acquiescere, sed oportet
                    saepius saltem brodiis succurrere.</p>
                <p>Quoad Punctum undecimum pruritus, si tantus est, ut somnum etiam non admittat,
                    etiam ab unica refectione excusat, quia juxta <persName>Hippocratem</persName> libro Epidemicorum
                    sexto: aqua vorax, vigilia vorax.</p>
                <p>Quoad punctum duodecimum, si per Podagricos et arthriticos intelligis eos, qui ab
                    omni febre sunt liberi, eo quod febre correptos jam Puncto decimo censueris ut
                    excusatos, et si pisces recentes et selectos habere possint, facile tibi
                    accessero, ut vero ad comestionem pastae farinaceae, leguminum, olerum vel
                    piscium ex lacubus desumptorum vel salsorum aut fumo induratorum <pb xml:id="D1v"/>teneri possint ii, quorum motus est abolitus a limpha acri
                    plus minus spissa, non capio.</p>
                <p>Quoad Punctum decimum quartum, si vulnera vel ulcera profunda, licet quoad vitam
                    non sint periculosa, infirmum tamen a functione sibi necessaria impediant,
                    pariter tenetur, ut pro consolidatione acceleranda sibi prospiciat de optimo
                    succo nutritio et consequenter de cibis ex carne paratis.</p>
                <p>Quoad Punctum decimum quintum, circa valetudinarios, ubi nulla deprehenditur
                    interna vitiosa dispositio, sed tantum infirmantur, quoties diaetae regulas
                    excedunt, essem magis religiosus et prius adhortarer ad strictiorem
                    observantiam. Herniosis vero admodum paucis licet tantum pro vice ingerere, ut
                    pro viginti quatuor horis sufficiat.</p>
                <p>In Puncto decimo sexto declaratio data nihil declarat, quidquid enim agerent
                    gravidae et lactantes, peccarent. Utrum foetus sive utero detentus sive natus
                    cibos esuriales sufferre possit necne, prius non constat, quia non omnibus
                    foetibus eadem est fibrarum teneritudo, et sic adultos quosdam cibi esuriales
                    juvant, non paucos vero offendunt. Ita hoc circa foetus eo magis ignotum est,
                    quo minus sese explicare possunt, imo foetus ab eodem Patre et in eodem utero
                    concepti inter se differunt, ut adeo certus nemo sit, an vel in quantum noceat
                    jejunium. Si igitur jejunant et nocet foetui, peccant eum occidendo, si non
                    jejunant, etiam peccarent, nisi foetui noceret, quod semper in dubio est, qualis
                    igitur haec declaratio? Quod si igitur quaedam declaratio esset necessaria,
                    forte magis consultum esset non jejunare, quia leviora sunt peccata omissionis,
                    quam si jejunando fieret peccatum commissionis seu homicidii.</p>
                <p>Eandem cum superioribus excusationem merentur curae majores tam in actuali morbo
                    quam ad eum avertendum adhibitae, uti sunt purgantia fortiora, sudorifera,
                    salivantia, usus thermarum et aquarum mineralium, utpote quae requirunt exactas
                    diaetae regulas et victum facilis resolutionis et distributionis, <pb xml:id="D2r"/>omni acrimonia destitutum et simul analepticum, et hunc parco
                    praebio et saepius exhibitum.</p>
                <p>Jam vero quod concernit alterum Praecepti articulum, scilicet de una refectione,
                    jactas, et non immerito, Matris Ecclesiae benignitatem, ut jentaculum admittat:
                    Dicis vero primo, quod illud sit ita paratum, ut nullam mensae formam habeat,
                    sit facile parabile, hinc excludis juscula et actu calida. Sed si scrutaris
                    finem praecepti, qui est refraenatio carnis sine tamen detrimento sanitatis, et
                    si Ecclesia concedit potum actu calidum, Chocolati, Thee et Caffee, qui potus
                    spiritus satis et excitant et generant, et praesertim primum omnem paginam
                    explet victus, et quidem pleni, quo jure proscribis juscula et actu calida, et
                    quidem qua talia, actualis vero calor aliud beneficium non dat, nisi ut
                    resolutionem et distributionem promoveat, carnem vero non aeque, ut praedicti
                    potus, excitat, nulla ergo praesumptio est, ut calor actualis sit contra mentem
                    Ecclesiae, sed potius Hebraismum sapit, vel dum mensam non vis operosam,
                    famulitio faves.</p>
                <p>In quantitate vero vis, ut sex vel summum octo uncias non excedat, vel quartam ad
                    summum coenae justae partem: quod tibi concessero in plagis meridionalibus, ubi
                    hyems benigna et brevis, ubi cibi quadragesimales selecti boni succi et paucorum
                    excrementorum: sed si facias comparationem ad nostrum Clima, in quo frigus
                    hyemale est asperrimum et se extendit ad mensem saepius Aprilem et ordinarie
                    ultra aequinoctium, quorum alimenta longe magis excedunt in succo excrementitio
                    quam alimentitio, qui destituimur piscibus recentibus nec fructus habemus nisi
                    exsuccos, et illos majoris pretii, an putas, quod tua doctrina cum nostra
                    sanitate posset subsistere, quam tamen Ecclesia non vult destructam?</p>
                <p>Excipis ab hoc praecepti articulo labores, et merito, nam juxta <persName>Hippocratem</persName>, ubi
                    fames, laborandum non est, ergo si labor est necessarius, fames exulet, ad
                    laborem etiam refers itinerationem <pb xml:id="D2v"/>pedestrem saltem ad duas
                    legas, curru vel equo facta sit extensa ad aliquot dies, quod vero determinare
                    non licet, sed differt pro ratione coeli plus minus frigidi et viae majoris vel
                    minoris asperitatis: Excludis labores sedentarios, ut sutorum, quasi
                    essentialiter ad laborem esset necessarius motus pedum, cum tamen admittas etiam
                    labores capitis, et merito: sed prout finis victus est, ut deperditum
                    restauretur, ita et laboris cynosura est, si fiat cum fatigatione et
                    lassitudine, qualiscunque tandem sit labor.</p>
                <p>Excipis etiam pauperes, qui se ipsos sustentare non valent, sed hos non adeo
                    tangit his articulus, sed a nullum tenentur jejunium, quia Jus, quod quivis
                    habet ad vitam, oritur ab ipso Conditore, adeoque praecedit Juri
                    Ecclesiastico.</p>
                <p>Excipis etiam ab hoc articulo aetatem, et quidem infantilem, puerilem et
                    adolescentiae absolute, senilem vero a sexagesimo conditionate, si vires fuerint
                    fractae, sed cum haec declaratio sit ansa ad scrupulos, ut vix quis seipsum
                    possit judicare, melius faceres, si omnes excipias sexagenarios, ut habeatur
                    uniformitas.</p>
                <p>Circa jejunium naturale acquiesco formalibus Consilii Matisconensis a te
                    adductis, sed quod praetendas trihorium ante principium illius diei, est contra
                    omnem consuetudinem legaliter introductam: cum vero non pertineat ad forum
                    Medicum, intactum relinquo. Quantum vero formum Medicum concernit, indagandum
                    est, quid sit cibus, et Medicis definitur, quod sit substantia, quae partes
                    nostri corporis tam spirituosas quam humores quam partes solidas adaugere vel
                    deperditas restituere valet. Et hoc quidem non in sensu collectivo, sed
                    disjunctivo, ita quidem, ut juxta unanimem Canonistarum Consensum etiam
                    excludatur aqua simplex, utut haec neque spiritus nec partes solidas, sed solos
                    humores adaugeat. Ex quo etiam eruitur Ecclesiam non sumere cibum ut substantiam
                    solidam, ut apud Medicos receptum est, sed qualemcunque substantiam sive
                    liquidam <pb xml:id="D3r"/>sive solidam. Et hoc supposito nullus concederem, ut
                    ante Eucharistiam deglutiretur carbo, creta etc., quia licet hae substantiae nec
                    humores nec partes solidas nutriunt, restaurant tamen spiritus, quia tales, dum
                    singulari appetitu in memoratas substantias feruntur, iis assumptis recreantur
                    et sic multiplicant spiritus. Praeter quod manifeste repugnent venerationi,
                    adeoque primarium finem aboleant. Eadem ratio est fumi et masticationis tabacci;
                    utut enim immediate et intentionaliter non deglutiantur, cum vero ejus
                    substantia realiter et non tantum qualitative communicetur limphae salivali,
                    quae deglutitur, sic utique fit realis deglutitio.</p>
                <p>Vides itaque, mi Sarcophibe, quod si tua doctrina per trutinam medicam
                    examinetur, multa et majoris quidem momenti remanere dubia: male itaque non
                    vertes, si juxta tuum Consilium ad Venerabilem nostrum Seniorem me convertam, et
                    ut in re dubia inter nos arbitrum agat.</p>
                <p>Eja igitur, Venerabilis Theophile, audisti momentosam, quae Sarcophibum inter et
                    me versatur, differentiam. Agitur de honore nostrae Facultatis, agitur de salute
                    animae et corporis. Pro tua igitur benignitate et fervore, quem foves in
                    Facultatem Medicam et proximum ac honorem Dei, tuum interpone studium et inter
                    nos non propter meum et tuum altercantes officium Judicis age.</p>
            </div>

            <div>
                <head>Theophilus Veronensis.</head>
                <p>Dilectissima Capita, perduram mihi imponitis Provinciam, perduram, dico, primo,
                    quia altercatio vestra videtur mihi eadem ac Mulierum apud Salomonem, ubi
                    utraque illarum praetendit foetum mortuum fuisse suum, ita et vestrum uterque
                    pro <pb xml:id="D3v"/>se praetendit veritatem. Sed durius est hoc Judicium quam
                    Salomonicum, foetus enim mortuus fuit divisibilis, non veritas, quae est ens
                    simplicissimum, nec physice nec metaphysice divisibile. Durum est Judicium, quia
                    uterque vestrum mihi percharus est, uterque magnae et publicae Authoritatis, sic
                    cum veritatem, cujus proci estis fervidissimi, dividere non possim, et si
                    alterutri assignaverim, non possum, quin alterum offendam, et quid si neutri
                    dedero, ambos offensos habeo; durum praeterea est, cum non agatur de veritate
                    tantum otiosa et speculativa, sed de practica, quae tangit et famam Facultatis
                    et ipsam Religionem, quae res est admodum delicata. Delicatus est oculus, uti
                    scitis, delicata est fama, quae pari cum ipsa vita passu ambulat, sed super
                    omnia delicata est Religio, juxta proverbium: <quote>non patitur lusum fama,
                        fides, oculus.</quote> Est autem veritas virgo quaedam, utut in summo gradu
                    pudica, omnis tamen vestis exosa, quia sub quocunque vestium nitore omni decore
                    magis deorbatur, quia sola gaudet simplicitate; est enim ipsius simplicissimae
                    Divinitatis filia. Praeterea naturam habet illius animalis, quod unicornu
                    vocatur, quod unicum est in toto terrarum orbe, et quod non nisi ab integritate
                    virginis capi potest. Ita nemo sibi veritatis potiundae spem faciat, nisi sub
                    intellectu ab omnibus aliis praejudiciis libero. Singulariter in dubiis
                    religionis, ubi non tantum valet ratio quam authoritas, et praesertim
                    Evangelica, in cujus facie omnis ratio utcunque splendens in momento obscuratur.
                    Praeprimis ergo te, Sarcophile, persuasum volo, ut falcem tuam alienae messi non
                    immittas et ex ratiunculis politicis authoritatem Ecclesiae suspectam habeas;
                    nimis enim res periculosa est expositio circa religionem, in rem ad
                    controversam</p>
                <p>Sarcophibus vero finem jejunii bene et mentem Ecclesiae satis explicavit, quod
                    scilicet sit vitiorum compressio, mentis elevatio et virtutum ac praemiorum
                    receptio, ad quam requiritur quaedam carnis emaciatio, et licet ex tuis
                    rationibus Physicis adductis, quas quidem negare non possum, jejunium non sit
                        <pb xml:id="D4r"/>medium adaequatum, tamen illae rationes locum non habent
                    neque unquam habere possunt, ubi obstat Evangelica veritas, quam legimus
                    Matthaei capite quarto, ubi diabolus Deum hominem esurientem tentavit, dicendo:
                        <quote>Si filius Dei es, fac, ut ex his lapidibus fiat panis</quote>: prout
                    enim substantia lapidea longissime et infinite ferme est remota ab omni
                    substantia alimentitia, ita, ut fiat transitus a lapide in panem, requiritur
                    major quam humana et etiam Angelica, et consequenter Divina potentia, et ex hac
                    transmutatione cognovisset potentiam divinam, sed respondet Christus: <quote>non
                        solo pane vivit homo, sed omni verbo, quod exit ab ore Dei.</quote>
                    Intellexit autem, cum fuerit esuriens, per To <quote>vivit</quote>: non vitam
                    tantum spiritualem, sed vere Physicam et corpoream. Et sic dixit per
                    benedictionem divinam omnem substantiam ita posse elevari, ut vita etiam
                    corporea conservari possit, quod etiam bis proinde facto ostendit, dum exiguo
                    pane et piscibus, qui vix pro decem suffecissent, semel quinque et altera vice
                    octo millia saturavit. Scies etiam, mi Sarcophile, Sanctam Ecclesiam ejusmodi
                    praecepta non injungere ex se sola, et prout est haereticorum blasphemia: pisces
                    in jejunio ideo admitti, quia Pontificum caput fuit piscator, et ideo piscibus
                    talem exhiberi honorem et majus pretium; sed haec injunctio facta fuit sic
                    dictante Spiritu Sancto, qui verum est verbum Dei, et ex quo Christus factus est
                    homo. Et ita quidem, ut, licet cibi esuriales majorem vim Physicam habeant
                    humores et spiritus genitales augendi, per virtutem tamen Divinam superiorem
                    hominem taliter confortant, ut efficaciter ejusmodi motibus resistat.</p>
                <p>Nec dubites etiam, quod finem secundarium concernit, de charitate Spiritus Sancti
                    et inde oriunda pientissimae Matris nostrae benignitate, ita, ut simul etiam
                    sanitatem corporis consideret, et quae benignitas tanta est, ut nobis a mari
                    remotis, et qui tempore quadragesimali piscibus recentibus destituimur et
                    vegetabilibus, ut per indultum et vi hujus legitime introducta <pb xml:id="D4v"/>consuetudine concesserit usum ovorum, butyri, casei et lactis, quae sane omnem
                    optimi alimenti facultatem in se continent.</p>
                <p>Certus etiam sis, ut piissima Mater non parvum habeat respectum, uti, nisi
                    unanimiter, revera longe potior pars tenet Doctorum Sacrorum Canonum, ad
                    consuetudinem, modo haec sit introducta a viris prudentibus et conscientiae suae
                    studiosis, si vero ex consuetudine inferre velis, ut, qui sanus a longo tempore
                    asuetus est carnibus, ob hanc consuetudinem a praecepto jejunii sit exemptus,
                    negas tuum, quem adeo Sanctum in re Medica habes <persName>Hippocratem</persName>, hic in suis
                    Aphorismis Sec. 2. Aphorismo 50. ita tradit: <quote>consueta longo tempore, etsi
                        deteriora, insuetis minus molestare solent.</quote> Sed attende bene, quid
                    addat: <quote>quare ad insolita quandoque transeundum.</quote> Vult scilicet
                    <persName>Hippocrates</persName> dicere, quod eo ipso, quod insueta magis molestent, etsi meliora,
                    nunquam nimis longa assummatur consuetudo, sed quandoque pro sanitate consultum
                    sit, ut etiam ad insueta fiat transitus, et sic a carne ad cibos esuriales.</p>
                <p>Tempus quadragesimale saltem in nostro Climate (ingenue fateor) finem secundarium
                    non adeo implet, eo potior vero est in fine primario, ut scilicet uberior sit
                    fructus Passionis Dominicae et eo magis gloriosa cum ipso resurrectio.</p>
                <p>Circa dies tres angariales certo certius hi sanum non offendent nec tantae exinde
                    molestiae, quanta proemia sunt, exspectandae.</p>
                <p>Experientia, quam Sarcophibus producit, nullam patitur exceptionem, nec eam, mi
                    Sarcophile, et quidem prudenter, negas, sed affers modernam educationem, quae ab
                    educatione majorum nostrorum longius distat quam Roma Athenis, sed pariter
                    negare non poteris hanc ipsam adeo delicatam educationem non tantum Ecclesiae,
                    sed ipsi etiam Politiae esse summe pernitiosam et deleteriam. Quare de publico
                    et ipso supremo Numine optimum habebis meritum et Praemium, si junctis cum tota
                    Medicorum turba viribus omnem nervum impendentes, <pb xml:id="E1r"/>ut
                    proscripta hac nimis delicata educatione priorem plane salubriorem induceres.
                    Nec vero etiam sola in causa est delicata educatio, sed defectus virtutum
                    Theologicarum, infirmae scilicet fidei et spei praevalet philautia, quae
                    charitatem Theologicam non admittit: si haberent fidem et spem Divi Pauli,
                    dicerent cum eo: <quote>omnia possum in eo, qui me confortat.</quote>
        </p>
                <p>Utut vero hoc praeceptum Ecclesiasticum sit universale et serium, non minus tamen
                    reflectit ad alteram veritatem in superius memorato Evangelio contentam. Dum
                    scilicet daemon alteram periclitabatur tentationem in Christo, an hic filius Dei
                    esset, voluit eum persuadere, ut hic ex alto se praecipitet, asserens textum ex
                    sacra scriptura Matthaei cap. 4. vers. 6.: <quote>scriptum est enim, Angelis
                        suis mandavit de te, ut custodiant te in viis tuis, ne offendas ad lapidem
                        pedem tuum.</quote> Sed huic respondit aeterna veritas: <quote>scriptum est,
                        ne tentes Dominum Deum tuum</quote>: id est, licet Deus, ut auctor naturae,
                    et qui ejus posuit leges et immediate et per Angelos posset avertere omnes
                    noxias, quae a tali praecipitatione inducerentur, tamen hoc de levi causa non
                    solet facere: et ita Creatura nunquam se tanto periculo exponant, ut tentet
                    Dominum Deum suum ac ab eo requirat, ut naturae leges, quas ut auctor posuit,
                    invertat. Adeoque si Medicus cognoscat, quod vel cibi esuriales vel unica
                    refectio vel observatio horae juxta regulas motus naturalis transeant in
                    destructionem sanitatis vel omnino vitae, ad quam quivis habet suum Jus, ut tunc
                    praeceptum se eo non extendat, et si hoc manifeste potest deduci, tunc tale
                    subjectum non est subjectum praecepto, sive id habeatur ex ratione sive etiam
                    experientia, et in hoc Sarcophibus male est persuasus, ut, si quis experientia
                    habeat se a cibis esurialibus notabiliter offendi, ut tamen, antequam a Lege
                    Ecclesiastica discedat, prius teneatur periclitari medicamenta, hoc nihilominus
                    consultum est, ut, si in aliis versetur diaetae erroribus, hos emendet, ne
                    videatur, ut tantum circa praeceptum Ecclesiasticum sanitatem observet,
                    caeteroquin vero ejus plane incurius vivat.</p>
                <pb xml:id="E1v"/>
                <p>Quoad speciales affectus, in quibus notat Sarcophibus excusationes a Praecepto
                    Ecclesiastico, vel in totum, vel, quoad partem, singulariter, et quidem bene,
                    attendit ad adductas rationes, praesertim in tribus primis punctis, quae
                    scilicet fundantur in eo, quod cibi esuriales resistant resolutioni et
                    distributioni, sint magis excrementitii et vaporosi, augeant phlegmata et
                    melancholiam, ex quo tacite vis inferre, si hoc Sarcophibus agnoscit de cibis
                    esurialibus, etiam selectis, ergo nulli possunt concedi, quia tales cibi vitiosi
                    semper sunt fugiendi et neminem tale praeceptum stringeret. Sed, chare
                    Sarcophile, recordare axiomatis, quod ab universa colitur Philosophia, et
                    moniti, quod adducit Cornelius Celsus, Vir acutissimi Judicii et apud Medicos
                    maximae famae. Axioma Philosophicum dicit: <quote>quidquid recipitur, per modum
                        recipientis recipitur. Et causa efficiens non agit nisi in subjectum
                        dispositum.</quote> Utique ex ipsa rubrica vides, quod Sarcophibus non agat
                    de sanis, sed de his, qui in praeternaturali statu sunt constituti, et qui
                    lympham gastricam habent inertem vel vitiosam, ut omnia, nisi qualitates habeant
                    vitio suo oppositas in sui naturam, vult dicere, vel in flatus vel pituitam vel
                    melancholiam invertant, vel fibras nimis teneras, flaccidas, aridas et
                    distributioni impares. In his cibi esuriales degenerant, non vero in sanis.
                    Celsus vero docet certissimum sanitatis conservendae studium esse, ut, qui
                    viribus pollent, nulli strictae sanitatis regulae se addicant, praesertim circa
                    ciborum qualitatem. Et hic male infers: cibi esuriales nocent infirmis; ergo
                    etiam sanis.</p>
                <p>Quoad alterum hujus articuli punctum facilius tibi accedo, ut, maxime si negotium
                    sit publicum, vel etiam privatum, ad sui vero vel familiae honestam
                    sustentationem necessarium, ab experientia habeat, ut sub usu ciborum esurialium
                    tali negotio praeesse non possit, ut sic etiam praecepto Ecclesiae non sit
                    subjectus, quod si vero tantum ejus habeat timorem, tenetur Medicum consulere,
                    qui si justum invenit timorem ac talem connexionem inter cibos esuriales ac
                    insufficientiam ad suum negotium, dabit <pb xml:id="E2r"/>ipsi attestatum pro
                    petenda dispensatione, et consensu Ecclesiae.</p>
                <p>Quoad Punctum quartum, quoad aures in otalgia, cum sit cum febre, haec per se
                    excusat, caeteri aurium morbi non tantae sunt considerationis. Morbi dentium
                    vero, praesertim, si de scorbuto participant, eandem cum eo rationem habent.</p>
                <p>In puncto octavo etiam facilis Sarcophilo cedo.</p>
                <p>Item circa Punctum nonum.</p>
                <p>Parem assensum meretur undecimum, quia ratio videtur sufficiens.</p>
                <p>In puncto duodecimo contenti possunt petere dispensationem ad carnes, ita tamen,
                    ut uni acquiescant mensae.</p>
                <p>Pariter non rejicio, quod Sarcophilus notat in puncto decimo quarto.</p>
                <p>Eandem censuram meretur Punctum decimum quintum, tam quoad valetudinarios quam
                    herniosos, qui proinde circa unicam mensam petant dispensationem.</p>
                <p>Punctum decimum sextuum videtur equidem arduum, rite tamen consideratum sic
                    deciderem, ut, si experientia habeatur, quod lactantes et Puerperae offendantur
                    a cibis esurialibus, quod tunc teneantur ad carnes, cum vero periculum facere
                    non sit licitum, in hoc pariter casu, ut in aliis casibus, ubi res ambigua est,
                    petenda est gratia dispensationis. Cum vero sit impossibile, ut omnia dubia,
                    quae huc referri possunt, resolvantur, sufficiet tamen ex modo relatis
                    fundamentis ad ea respondere, adeoque etiam excusatio a carne et jejunio se
                    extendit ad omnia medicamenta magis generosa, ad quae pertinent non tantum
                    pharmaca et potus minerales, sed etiam venae sectiones, vesicatoria, incisiones
                    tumorum majorum, applicationes hyrudinum, usus thermarum, uno verbo, a quibus
                    major exspectatur corporis humani mutatio etiam in moraliter sanis, praesente
                    tamen causa vel dispositione morbifica, cujus avertendae gratia talis cura
                    instituitur.</p>
                <p>Ex his fundamentis patet etiam sanos morbis acutis contagiosis <pb xml:id="E2v"/>assistentes a toto jejunii praecepto esse absolutos. A carne non tenentur
                    abstinere, tum ut se et vires suas conservent, quibus natura contagio magis
                    resistat, tum ut ipse patiens magis confortantia habeat juscula, quae eo meliora
                    sunt, quo plus carnis incoquitur: ad jejunium non tenentur, quia nihil magis
                    venenum contagii ad se attrahit quam ventriculus jejunus, ut millena confirmatum
                    habetur experientia. Haec de subjectis particularibus.</p>
                <p>Jam oritur insuper quaestio, an dentur causae excusantes vel dispensantes etiam
                    pro Communitate. Et respondetur, quod sic. Et causae excusantes sunt tum morbi
                    epidemici, maxime si contagiosi grassantes, ex rationibus superius adductis,
                    item valet magna penuria ciborum esurialium,, vel eorum, praesertim frumenti, ex
                    quo fit panis, vitium in qualitate. Dispensationem vero quod concernit, est haec
                    in sensu Juridico quaedam gratia, qua quis ab observatione legis liberatur, et
                    alia est simpliciter talis, quae plane libera mente conceditur, alia vero
                    rationalis, quae scilicet datur ob propositas dispensandi rationes, quae in se
                    sunt vel insufficientes, ut a lege excusent, vel sunt incertae, an talem
                    effectum hae causae ponant, qui affectus excusaret, accedente vero dispensantis
                    consensu absoluta fit talis legis sublatio: tales rationes praeter Politicas,
                    uti v. g. sunt praesentia militum unam mensam cum inquilinis habentium etc.,
                    medicae sunt imprimis morbi epidemici etiam non adeo frequentes vel in illa vel
                    magis frequentes in vicinia, cum qua habent communionem, grassantes. Secundo
                    temporum anomaliae, praesertim si hyems fuerit austrina, ex qua merito timendi
                    sunt morbi, juxta <persName>Hippocratem</persName> in sect. 3. aphor. 5.: <quote>auster auditum
                        hebetat, vertiginem, oculorum caliginem, capitis gravitatem et lassitudinem
                        inducit: Quotiescunque igitur auster diu multumque dominatum obtinuerit,
                        hujusmodi ferme morbi exspectandi.</quote> Et hoc magis hyeme, quia tum est
                    praeter ordinem, nec debita haberi potest transpiratio: et in eadem sectione,
                    aphorismo octavo: <quote>Constantibus anni partibus, si tempestates convenienter
                        succedant, bene morati, facilis ac secundi judicii incidunt <pb xml:id="E3r"/>morbi. At incertis, male moratis maleque constitutis temporibus adversi
                        difficilisque judicii indicunt morbi.</quote> Et iterum aphorismo duodecimo
                    ejusdem sectionis: <quote>si autem austrina, pluviosa et tepida fuerit hyems,
                        ver autem siccum et aquilonium, mulieres ingraviditatae, quae vere pariturae
                        sunt, facili de causa abortiunt, et si pepererint, infirmos et
                        valetudinarios foetus edunt etc.</quote> Quo textu expresse nobis significat
                    talem hyemem principio vitali esse summe noxiam. Tertio si frigoris inclementia
                    vel et intensa vel etiam eo extensa, ut neque pisces recentes nec ranae nec ova
                    nec vegetabilia haberi possit. Quarto si farinae, butyri, olei etc. pretium
                    excedat pretium carnis: licet enim opulenti sibi prospicere possint de victu
                    congruo, in praecepto tamen universali major respectus habendus est ad numerum,
                    qui in pauperibus vel saltem mediocribus semper major est quam in divitibus. Et
                    hae rationes videntur pro dispensatione sufficientes: licet enim cum gratia Dei
                    etiam in his circumstantiis plurimi possent sustinere jejunium, ad gratiam vero
                    talem obtinendam requiritur solito major et supernaturalis in Deum confidentia,
                    et cum in communitate potior pars sit pusilanimis et tarda ad credendum, non
                    mirum, si hanc gratiam non experitur. Quoad alteram hujus praecepti partem,
                    victum unicum, concernentem, sciendum nullam adesse positivam licentiam de
                    colatiuncula seu jentaculo, sed solam Doctorum Sacrorum Canonum et Theologiae
                    doctrinam, quae tamen habetur pro interpretatione mentis sacrae Ecclesiae, et hi
                    ipsi plurimum inter se differunt, ita, ut nulla certa ejus habeatur certitudo,
                    circa qualitatem vero jentaculi calidam supposita concessione potus Chocholati
                    nulla est suspicio brodii etc., quantitas vero determinari non potest, sed
                    variat primo pro ratione climatis et tempestatis, quae, quo magis inclinat ad
                    frigus, eo plus permittit. Secundo pro qualitate tam prandii quam et praesertim
                    ipsius jentaculi, si hoc vel illud magis nutrit vel confortat, in minori, si
                    vero magis est excrementitium, in majori admittatur praebio. Tertio pro ratione
                    potus, <pb xml:id="E3v"/>cum enim Ecclesia potum nemini neget, quod si suadente
                    siti vel adventu hospitis etc. liberalior sit potus, huic etiam, ne haustus
                    noceat, cibo magis indulgendum, modo major potus quantitas non sit in fraudem
                    praecepti. Quarto etiam variat pro consuetudine a viris prudentia et religione
                    conspicuis introducta.</p>
                <p>Circa excusationem vero vel dispensationem ab hoc praecepti articulo puto
                    animadversiones a Sarcophilo notatas esse respiciendas.</p>
                <p>Circa tertium articulum praecepti, scilicet circa horam prandii, jam satis
                    expressit Sarcophibus. </p>
                <p>Uti etiam circa jejunium suasorium.</p>
                <p>In Poenali major requiritur extenuatio plerumque, dependet tamen ab arbitrio
                    Judicis. </p>
                <p>Circa praeceptum jejunii naturalis ante cibos eucharisticos pariter accedo
                    Sarcophilo, cui addo, quod vanus videatur Scrupulus, quem aliqui rudiores sibi
                    formant in collutione oris, cum vix possit contigere, ut aquae gutta per
                    collutionem, modo haec non sit plane incuria, descendat ad ipsum usque
                    stomachum, utut in faucibus refrigerationem inducat.</p>
                <p>Bene etiam mones, ut omnis reverentia exigatur, quo summa adhibeatur cautela, ne
                    post assumptam Sacrosanctam Eucharistiam fiat vel salivae exspuitio vel
                    expectoratio vel vomitus. Sed miror, quod nec verbum addas, quantum temporis
                    requiratur ad talem continentiam. Et respondeo hoc tempus differre tam pro
                    differentia specierum quam pro differentia subjecti recipientis. In speciebus
                    attendenda quantitas et qualitas tam in pane quam in vino, ita quo panis
                    particula est minor, quo consistentia magis subtilis et tenuis, tanto citius hae
                    panis qualitates evanescunt. Et vicissim, quo quantitas major vel consistentia
                    magis grossa et compacta, eo diuturnioris hae species sunt morae. Ordinarie
                    tamen in hostia minore ultra quinque horae minutas vix durat in homine sano,
                    major ad octo circiter. Pariter minor vini quantitas vel ejus qualitas tenuis
                    citius, liberalius vero vinum <pb xml:id="E4r"/>vel crassius, meracum dulce
                    longiores moras trahit. Ratione subjecti maxima differentia haeret in saliva
                    linguae faucibus et ventriculo inhaerente, ita, ut, quo haec est magis copiosa
                    et tenuis, eo breviori tempore species absummit, quo ex opposito saliva magis
                    deficit, ut contingit in linguae et faucium ariditate, vel quo magis tenax et
                    viscosa est saliva, eo longiori tempore specierum qualitates conservantur, ita,
                    ut subinde ultra dimidiam horam adhuc notabiles observentur. Saliva tamen acida
                    prius agit in panem, tardius in vinum. Potest tamen haec immutatio multum
                    promoveri majori dilutione, praesertim actu calida.</p>
                <p>Et haec sunt, Charissima capita, quae in tam controversa materia doctrina medica
                    orthodoxae sociata nobis suppeditat. Scio equidem, quod nec vobis nec omnibus
                    Theologis et Canonistis sim placiturus. Sed in Provincia adeo ardua non
                    possibile est omnibus satisfacere, et confido in vestram benignitatem, qua meam
                    intentionem, quae vobiscum una est, dispicitis, ut scilicet pateat Via Veritatis
                    ad Vitam aeternam per eum, qui est Via, Veritas et Vita, et in Cujus ac Coelitum
                    honorem unice haec dixi.</p>
            </div>

        </body>
    </text>
</TEI>